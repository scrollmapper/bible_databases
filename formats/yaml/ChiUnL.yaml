books:
- chapters:
  - chapter: 1
    verses:
    - text: 元始、上帝創造天地、
      verse: 1
    - text: 地乃虛曠混沌、淵際晦冥、上帝之神煦育乎水面、
      verse: 2
    - text: 上帝曰、宜有光、卽有光、
      verse: 3
    - text: 上帝視光爲善、遂判光暗、
      verse: 4
    - text: 謂光爲晝、謂暗爲夜、有夕有朝、是乃一日、○
      verse: 5
    - text: 上帝曰、水中宜有穹蒼、使水判乎上下、
      verse: 6
    - text: 遂作穹蒼、以分穹蒼上下之水、有如此也、
      verse: 7
    - text: 上帝謂穹蒼爲天、有夕有朝、是乃二日、○
      verse: 8
    - text: 上帝曰、天下諸水、宜匯一區、俾見大陸、有如此也、
      verse: 9
    - text: 謂大陸爲地、謂匯水爲海、上帝視之爲善、
      verse: 10
    - text: 上帝曰、地宜生草、及結實之蔬、結果之樹、果懷其核、各從其類、有如此也、
      verse: 11
    - text: 地遂生草、及結實之蔬、結果之樹、果懷其核、各從其類、上帝視之爲善、
      verse: 12
    - text: 有夕有朝、是乃三日、○
      verse: 13
    - text: 上帝曰、穹蒼宜有輝光、以分晝夜、以爲兆象、以定四時年日、
      verse: 14
    - text: 光麗於天、照臨於地、有如此也、
      verse: 15
    - text: 上帝造二巨光、大者司晝、小者司夜、亦造星辰、
      verse: 16
    - text: 置之穹蒼、照臨於地、
      verse: 17
    - text: 以司晝夜、以分明晦、上帝視之爲善、
      verse: 18
    - text: 有夕有朝、是乃四日、○
      verse: 19
    - text: 上帝曰、水宜滋生生物、鳥飛地上、戾乎穹蒼、
      verse: 20
    - text: 遂造巨魚、曁水中所滋生之動物、各從其類、又造羽族、各從其類、上帝視之爲善、
      verse: 21
    - text: 祝之曰、生育衆多、鱗介充牣於海、禽鳥繁衍於地、
      verse: 22
    - text: 有夕有朝、是乃五日、○
      verse: 23
    - text: 上帝曰、地宜產生生物、各從其類、牲畜昆蟲走獸、各從其類、有如此也、
      verse: 24
    - text: 遂造走獸牲畜、地上昆蟲、皆各從其類、上帝視之爲善、
      verse: 25
    - text: 上帝曰、宜造人、其形其象肖我儕、以治海魚飛鳥牲畜、及動於地上之昆蟲、並治全地、
      verse: 26
    - text: 遂造人、維肖乎己、象上帝形、造男亦造女、
      verse: 27
    - text: 上帝祝之曰、生育衆多、遍滿於地、而治理之、以統轄海魚飛鳥、與地上動物、
      verse: 28
    - text: 又曰、遍地結實之菜蔬、懷核之樹果、我予汝以爲食、
      verse: 29
    - text: 至地上走獸、空中飛鳥、曁動於地上之生物、我賜之青草以爲食、有如此也、
      verse: 30
    - text: 上帝視凡所造者盡善、有夕有朝、是乃六日、
      verse: 31
  - chapter: 2
    verses:
    - text: 天地萬物旣成、
      verse: 1
    - text: 七日上帝造物工竣、乃憩息、
      verse: 2
    - text: 蓋是日上帝畢其工而安息、遂錫嘏此日、別之爲聖、○
      verse: 3
    - text: 耶和華上帝創造天地之日、其畧如左、
      verse: 4
    - text: 爾時野無草木、田間蔬菜未生、蓋耶和華上帝未降雨於地、亦無人耕之、
      verse: 5
    - text: 惟霧由地上騰、普潤土壤、
      verse: 6
    - text: 耶和華上帝摶土爲人、噓生氣於其鼻、乃成生靈、
      verse: 7
    - text: 耶和華上帝植囿於東方之伊甸、置所造之人於其間、
      verse: 8
    - text: 耶和華上帝使地生諸樹、觀可娛目、食可適口、當囿之中、有生命之樹、及別善惡之樹、
      verse: 9
    - text: 有河流自伊甸、灌漑其囿、中分四支、
      verse: 10
    - text: 一曰比遜、瀠洄於哈腓拉、其地產金、
      verse: 11
    - text: 厥金精良、亦產珍珠碧玉、
      verse: 12
    - text: 二曰基訓、環流於古實、
      verse: 13
    - text: 三曰希底結、流於亞述東、四曰伯拉、
      verse: 14
    - text: 耶和華上帝挈其人置伊甸囿、使之治理監守、
      verse: 15
    - text: 命之曰、囿中樹果、任意可食、
      verse: 16
    - text: 惟別善惡之樹、其果不可食、食之日必死、○
      verse: 17
    - text: 耶和華上帝曰、人獨處非善、我將作一相助者以配之、
      verse: 18
    - text: 耶和華上帝以土造野間走獸、空中飛鳥、攜至其人前、視其稱以何名、其所以稱各生物者、卽其物之名也、
      verse: 19
    - text: 其人於牲畜飛鳥走獸、各命以名、惟己無相助者配之、
      verse: 20
    - text: 耶和華上帝乃令其人酣睡、取其脇骨之一、彌縫其肉、
      verse: 21
    - text: 以所取之脇骨造女、攜至其前、
      verse: 22
    - text: 其人曰、是乃我骨中之骨、肉中之肉、可稱爲女、因自男出也、
      verse: 23
    - text: 是以人將離父母、膠漆其妻、成爲一體、
      verse: 24
    - text: 夫婦並裸、亦無愧焉、
      verse: 25
  - chapter: 3
    verses:
    - text: 耶和華上帝所造之百獸、惟蛇最狡、蛇謂婦曰、囿中諸樹、上帝豈語汝勿食乎、
      verse: 1
    - text: 婦曰、囿樹之實、我儕可食、
      verse: 2
    - text: 惟囿之中一樹、上帝戒之、毋食毋捫、恐致死亡、
      verse: 3
    - text: 蛇曰、爾未必死、
      verse: 4
    - text: 蓋上帝知爾食之日、爾目必明、將如上帝、能辨善惡、
      verse: 5
    - text: 婦視其樹、食可適口、觀可娛目、且可愛慕、益人智慧、遂取果食之、並以遺夫、夫亦食之、
      verse: 6
    - text: 二人之目卽明、自知裸體、遂編無花果葉爲裳、
      verse: 7
    - text: 晚涼時、耶和華上帝遊於囿、其人與婦聞其聲、匿囿樹間以避之、
      verse: 8
    - text: 耶和華上帝呼其人曰、汝何在、
      verse: 9
    - text: 曰、我聞爾聲於囿、以我裸故、畏而自匿、
      verse: 10
    - text: 曰、孰語爾裸乎、我戒爾勿食之樹果、爾食之乎、
      verse: 11
    - text: 曰、爾所賜偕我之婦、以樹果予我、而我食之、
      verse: 12
    - text: 耶和華上帝謂婦曰、爾何爲耶、婦曰、蛇誘我、我遂食之、
      verse: 13
    - text: 耶和華上帝謂蛇曰、爾旣爲此、較之六畜百獸、必更見詛、且以腹行、畢生食塵、
      verse: 14
    - text: 我以仇隙置爾與婦之間、爰及苗裔、彼將傷爾首、爾將傷其踵、
      verse: 15
    - text: 謂婦曰、我必增爾懷姙之苦、產育劬勞、爾必戀夫、夫必轄爾、
      verse: 16
    - text: 謂亞當曰、爾旣聽婦言、食我所禁之果、土必緣爾見詛、爾畢生勤勞、食其所產、
      verse: 17
    - text: 土將爲爾叢生荊棘蒺藜、汝所食者、田間之蔬、
      verse: 18
    - text: 必汗流浹面、始可得食、迨爾歸土、蓋爾由土出、汝本爲土、終則歸之、
      verse: 19
    - text: 其人名婦曰夏娃、以其爲羣生之母也、
      verse: 20
    - text: 耶和華上帝爲亞當及婦、作皮衣衣之、○
      verse: 21
    - text: 耶和華上帝曰、斯人能別善惡、彷彿我儕、恐其舉手、亦取生命樹果、食之而永生、
      verse: 22
    - text: 遂遣其人出伊甸囿、以耕所自出之土、
      verse: 23
    - text: 旣逐之出、又於伊甸囿東、置基路伯、與旋轉之焰劍、以防守生命樹之途、
      verse: 24
  - chapter: 4
    verses:
    - text: 亞當與婦夏娃同室、懷姙生該隱、曰、耶和華使我得男、
      verse: 1
    - text: 又生其弟亞伯、亞伯爲牧、該隱爲農、
      verse: 2
    - text: 厥後、該隱以土所產奉耶和華、
      verse: 3
    - text: 亞伯亦奉以首生之羊與脂、耶和華眷顧亞伯、與其祭品、
      verse: 4
    - text: 而不眷顧該隱、與其祭品、該隱盛怒變色、
      verse: 5
    - text: 耶和華曰、爾怒奚爲、變色曷故、
      verse: 6
    - text: 苟爾行善、豈不懽顏、苟行不善、孽伏於門、彼必戀爾、爾其制之、
      verse: 7
    - text: 該隱以告弟亞伯、在於田間、攻而殺之、○
      verse: 8
    - text: 耶和華謂該隱曰、爾弟亞伯安在、曰、不知、我豈防守我弟者乎、
      verse: 9
    - text: 曰、爾何爲耶、汝弟之血有聲、自地籲我、
      verse: 10
    - text: 今地啟口、由於爾手、以受汝弟之血、爾必由地見詛、
      verse: 11
    - text: 汝耕田、地不復効力、爾必流離於地、
      verse: 12
    - text: 該隱謂耶和華曰、我刑之重、實所不堪、
      verse: 13
    - text: 爾今逐我、俾離斯土、不復覿爾面、流離於地、遇我者必殺我、
      verse: 14
    - text: 耶和華曰、凡殺該隱者、受罰七倍、乃賜以表記、免遇之者擊之、○
      verse: 15
    - text: 該隱離耶和華前、往伊甸東挪得地居焉、
      verse: 16
    - text: 該隱與妻同室、懷姙生以諾、建城、卽以其子之名、稱爲以諾、
      verse: 17
    - text: 以諾生以拿、以拿生米戶雅利、米戶雅利生瑪土撒利、瑪土撒利生拉麥、
      verse: 18
    - text: 拉麥娶妻二、一名亞大、一名洗拉、
      verse: 19
    - text: 亞大生雅八、爲居幕牧畜者祖、
      verse: 20
    - text: 其弟猶八、爲鼓琴品簫者祖、
      verse: 21
    - text: 洗拉生土八該隱、乃造銅鐵諸利器者祖、其妹名拿瑪、
      verse: 22
    - text: 拉麥謂妻曰、亞大洗拉歟、其聞我聲、拉麥之婦歟、其聽我言、人害我、我殺之、少者傷我、我戮之、
      verse: 23
    - text: 若殺該隱、受罰七倍、若殺拉麥、必受罰七十七倍、○
      verse: 24
    - text: 亞當復與妻同室、生子命名塞特、曰、上帝爲我立一子、以代亞伯、因其爲該隱所殺也、
      verse: 25
    - text: 塞特亦生子、命名以挪士、是時人始籲耶和華之名、
      verse: 26
  - chapter: 5
    verses:
    - text: 亞當之裔、其譜如左、上帝造人、乃肖其象、
      verse: 1
    - text: 造男造女、當造之日、錫之以嘏、稱之曰人、
      verse: 2
    - text: 亞當百有三十歲生子、克肖乎己、命名塞特、
      verse: 3
    - text: 後歷八百年、猶生子女、
      verse: 4
    - text: 享壽九百三十歲而終、○
      verse: 5
    - text: 塞特百有五歲、生以挪士、
      verse: 6
    - text: 後歷八百有七年、猶生子女、
      verse: 7
    - text: 享壽九百十有二歲而終、○
      verse: 8
    - text: 以挪士九十歲生該南、
      verse: 9
    - text: 後歷八百十五年、猶生子女、
      verse: 10
    - text: 享壽九百有五歲而終、○
      verse: 11
    - text: 該南七十歲生瑪勒列、
      verse: 12
    - text: 後歷八百四十年、猶生子女、
      verse: 13
    - text: 享壽九百有十歲而終、○
      verse: 14
    - text: 瑪勒列六十五歲生雅列、
      verse: 15
    - text: 後歷八百三十年、猶生子女、
      verse: 16
    - text: 享壽八百九十五歲而終、○
      verse: 17
    - text: 雅列百六十二歲生以諾、
      verse: 18
    - text: 後歷八百年、猶生子女、
      verse: 19
    - text: 享壽九百六十二歲而終、○
      verse: 20
    - text: 以諾六十五歲生瑪土撒拉、
      verse: 21
    - text: 後與上帝偕行、歷三百年、猶生子女、
      verse: 22
    - text: 享壽三百六十五歲、
      verse: 23
    - text: 以諾與上帝偕行、上帝接之、遂不在焉、○
      verse: 24
    - text: 瑪土撒拉百八十七歲生拉麥、
      verse: 25
    - text: 後歷七百八十二年、猶生子女、
      verse: 26
    - text: 享壽九百六十九歲而終、○
      verse: 27
    - text: 拉麥百八十二歲生子、
      verse: 28
    - text: 命名挪亞、曰、耶和華詛地、使我操作勞苦、此子必慰藉我、
      verse: 29
    - text: 後拉麥歷五百九十五年、猶生子女、
      verse: 30
    - text: 享壽七百七十七歲而終、○
      verse: 31
    - text: 挪亞五百歲、生閃含雅弗、
      verse: 32
  - chapter: 6
    verses:
    - text: 人民繁衍於地、乃生女子、
      verse: 1
    - text: 上帝子見其豔麗、隨意遴選、娶以爲室、
      verse: 2
    - text: 耶和華曰、人旣屬乎形軀、我神必不恆居其中、然其時日、尚可延至一百二十年、
      verse: 3
    - text: 時、有偉人在世、厥後、上帝子與世人之女同室、生子爲上古英武有名之人、○
      verse: 4
    - text: 耶和華鑒觀世人、罪惡貫盈、心所圖維、恆爲邪慝、
      verse: 5
    - text: 乃悔造人於地、心焉憂之、
      verse: 6
    - text: 耶和華曰、將以我所造之人、以及牲畜昆蟲飛鳥、翦滅於地、蓋我造之而悔矣、
      verse: 7
    - text: 惟挪亞沾恩於耶和華前、○
      verse: 8
    - text: 挪亞世紀、其畧如左、彼乃義人、於當世爲完人、與上帝偕行、
      verse: 9
    - text: 所生三子、閃、含、雅弗、
      verse: 10
    - text: 舉世敗壞於上帝前、強暴充塞、
      verse: 11
    - text: 上帝見世敗壞、凡有血氣者、行爲邪僻、○
      verse: 12
    - text: 上帝諭挪亞曰、凡有血氣者、厥期已盡、蓋其強暴遍滿於地、我將倂地而滅之、
      verse: 13
    - text: 爾以柏木造方舟、中分爲艙、內外塗以瀝青、
      verse: 14
    - text: 其式長三百肘、廣五十肘、高三十肘、
      verse: 15
    - text: 舟上作牖、高一肘、旁置一門、必作三層、分上中下焉、
      verse: 16
    - text: 我必使洪水氾濫於地、以滅天下有血氣之生物、凡在地者、淪胥以亡、
      verse: 17
    - text: 惟我與爾約、爾與妻子及媳、悉入於舟、
      verse: 18
    - text: 將諸生物族類、牝牡各一、挈之入舟、同保厥生、
      verse: 19
    - text: 禽鳥牲畜昆蟲、皆各從其類、須以偶至、以全其生、
      verse: 20
    - text: 蓄諸食品、備爾與物所食、
      verse: 21
    - text: 挪亞悉遵上帝命而行、
      verse: 22
  - chapter: 7
    verses:
    - text: 耶和華諭挪亞曰、爾與眷屬、可入方舟、蓋於斯世、我視爾爲義也、
      verse: 1
    - text: 取畜之潔者、牝牡各七、不潔者、牝牡二、
      verse: 2
    - text: 飛鳥亦取雌雄各七、以存其種、生於全地、
      verse: 3
    - text: 蓋越七日、我將降雨於地、四十晝夜、以殲所造之生物、
      verse: 4
    - text: 挪亞悉遵耶和華命而行、○
      verse: 5
    - text: 洪水淹地時、挪亞六百歲、
      verse: 6
    - text: 與其妻子及媳、俱入方舟以避之、
      verse: 7
    - text: 畜之潔與不潔者、禽鳥及昆蟲、
      verse: 8
    - text: 牝牡爲偶、隨挪亞入舟、循上帝所命、
      verse: 9
    - text: 七日後、洪水氾濫於地、
      verse: 10
    - text: 適挪亞六百歲、二月十七日、巨淵闢其泉、穹蒼啟其牖、
      verse: 11
    - text: 雨降於地、四十晝夜、○
      verse: 12
    - text: 是日挪亞與其妻、及三子、閃、含、雅弗、曁三子之婦、悉入方舟、
      verse: 13
    - text: 百獸六畜、昆蟲禽鳥諸族、皆各從其類、
      verse: 14
    - text: 凡有血氣之生物、各以匹偶、就挪亞入舟、
      verse: 15
    - text: 凡入舟有血氣之物、有牝有牡、循上帝所命、耶和華閉之舟中、
      verse: 16
    - text: 洪水氾濫四旬、水勢洶湧、舟浮於地、
      verse: 17
    - text: 水愈漲溢、舟溯洄於水面、
      verse: 18
    - text: 水勢橫流已甚、天下崇山、俱爲湮沒、
      verse: 19
    - text: 水高於山、十有五肘、岑巖悉沒、
      verse: 20
    - text: 地上衆生、飛鳥、六畜、百獸、昆蟲、以及人類、盡皆滅亡、
      verse: 21
    - text: 凡在陸地、有鼻可通呼吸者、咸就淪喪、
      verse: 22
    - text: 地上衆生、人及牲畜、昆蟲、禽鳥、悉滅於地、獨挪亞與在舟者得存、
      verse: 23
    - text: 水溢於地、凡一百五十日、
      verse: 24
  - chapter: 8
    verses:
    - text: 上帝眷念挪亞、曁同舟之百獸六畜、令風吹地、水勢漸殺、
      verse: 1
    - text: 淵之泉、天之隙、俱已閉塞、霪雨旣止、
      verse: 2
    - text: 水由地漸退、歷百有五十日而始消、
      verse: 3
    - text: 七月十七日、舟停於亞拉臘山、
      verse: 4
    - text: 水勢漸消、迨十月朔、山巔始見、○
      verse: 5
    - text: 越四旬、挪亞啟舟之牖、
      verse: 6
    - text: 放一鴉出、鴉飛翔還往、以待水涸、
      verse: 7
    - text: 又放一鴿出、欲視水退與否、
      verse: 8
    - text: 鴿無止足處、仍返於舟、挪亞以手接入、蓋水尚瀰漫地面也、
      verse: 9
    - text: 又待七日、復放鴿出、
      verse: 10
    - text: 薄暮鴿歸、口啣橄欖新葉、挪亞則知水退矣、
      verse: 11
    - text: 更待七日、放其鴿、不復返、
      verse: 12
    - text: 適挪亞六百有一歲、正月朔、地上之水盡涸、挪亞遂撤舟蓋、見土壤已乾、
      verse: 13
    - text: 二月二十七日、地已燥、○
      verse: 14
    - text: 上帝諭挪亞曰、
      verse: 15
    - text: 爾與妻子及媳、可出方舟、
      verse: 16
    - text: 凡偕爾之生物、卽禽鳥、牲畜、昆蟲、皆挈之出、使孳生產育、繁衍於地、
      verse: 17
    - text: 挪亞乃與妻子及媳俱出、
      verse: 18
    - text: 百獸、昆蟲、禽鳥、地上諸動物、各從其類、咸出方舟、○
      verse: 19
    - text: 挪亞爲耶和華築壇、取各類禽畜之潔者、獻燔祭於其上、
      verse: 20
    - text: 耶和華聞其馨香、意謂人自幼時、衷懷邪慝、嗣後我不緣之詛地、不復殄滅生物、如前所爲、
      verse: 21
    - text: 地存之時、稼穡寒暑、冬夏晝夜、永不間絕、
      verse: 22
  - chapter: 9
    verses:
    - text: 上帝錫嘏挪亞、及其子曰、生育衆多、遍滿於地、
      verse: 1
    - text: 地上走獸、空中飛鳥、於爾是畏是懼、以及各類昆蟲、海中諸魚、悉付爾手、
      verse: 2
    - text: 凡有生之動物、皆爲爾食、悉以賜爾、如菜蔬然、
      verse: 3
    - text: 惟肉有血、卽其生命、毋食、
      verse: 4
    - text: 有流爾血、害爾命者、或獸或人、我必討之、凡害人命者、我必討之、
      verse: 5
    - text: 凡流人血者、人必流其血、蓋上帝造人、乃肖己象也、
      verse: 6
    - text: 爾其生育衆多、昌熾繁衍於地、○
      verse: 7
    - text: 上帝諭挪亞與其子曰、
      verse: 8
    - text: 我與爾約、及爾後裔、
      verse: 9
    - text: 並偕爾之生物、卽飛鳥、六畜、走獸、凡出自方舟、在於陸地者、
      verse: 10
    - text: 我與爾約、不復以洪水滅衆生、不復以洪水湮地、
      verse: 11
    - text: 上帝曰、我與爾曁偕爾之生物、立約有徵、以至永世、
      verse: 12
    - text: 置虹雲中、爲我與世立約之徵、
      verse: 13
    - text: 雲覆地時、虹見雲中、
      verse: 14
    - text: 我則念我與爾衆、及凡有血氣之生物、所立之約、不復以洪水滅衆生、
      verse: 15
    - text: 虹在雲中、我則觀之、以記上帝與地上凡有血氣之生物、所立之永約、
      verse: 16
    - text: 上帝諭挪亞曰、我與地上衆生所立之約、此爲其徵、○
      verse: 17
    - text: 挪亞子出方舟者、卽閃、含、雅弗、含生迦南、
      verse: 18
    - text: 由挪亞三子、人民遍滿於地、○
      verse: 19
    - text: 挪亞爲農、植葡萄園、
      verse: 20
    - text: 飲酒而醉、裸體幕中、
      verse: 21
    - text: 迦南父含、見父裸體、出告昆弟、
      verse: 22
    - text: 閃與雅弗、荷衣於肩、卻行而前、以蔽父體、背面不見父裸、
      verse: 23
    - text: 挪亞醉醒、方知仲子所爲、
      verse: 24
    - text: 曰、迦南可詛、必於昆弟爲奴之隸、
      verse: 25
    - text: 又曰、閃之上帝耶和華、宜頌美焉、迦南爲閃之僕、
      verse: 26
    - text: 願上帝昌大雅弗、使居閃幕、迦南亦爲其僕、○
      verse: 27
    - text: 洪水後、挪亞尚歷三百五十年、
      verse: 28
    - text: 享壽九百五十歲而終、
      verse: 29
  - chapter: 10
    verses:
    - text: 挪亞子閃、含、雅弗、洪水後生子、其裔如左、
      verse: 1
    - text: 雅弗之子、歌篾、瑪各、瑪代、雅完、土巴、米設、提拉、
      verse: 2
    - text: 歌篾之子、亞實基拿、利法、陀迦瑪、
      verse: 3
    - text: 雅完之子、以利沙、他施、基提、多單、
      verse: 4
    - text: 此數人散處州島、各爲方言、族姓、邦國、○
      verse: 5
    - text: 含之子、古實、麥西、弗、迦南、
      verse: 6
    - text: 古實之子、西巴、哈腓拉、撒弗他、拉瑪、撒弗提迦、拉瑪之子、示巴、底但、
      verse: 7
    - text: 古實之裔甯錄、在世始爲英武、
      verse: 8
    - text: 在耶和華前、爲獵夫之雄、故語云、斯人爲獵夫之雄、如甯錄在耶和華前也、
      verse: 9
    - text: 其國肇於巴別、以力、亞甲、甲尼、俱在示拿地、
      verse: 10
    - text: 由彼往亞述、建尼尼微、利河伯、迦拉、
      verse: 11
    - text: 及尼尼微迦拉間之大邑利鮮、
      verse: 12
    - text: 麥西生路低族、亞拿米族、利哈比族、拿弗土希族、
      verse: 13
    - text: 帕斯魯細族、迦斯路希族、迦斐託族、非利士族由迦斯路希而出、○
      verse: 14
    - text: 迦南生冢子西頓、與赫、
      verse: 15
    - text: 及耶布斯族、亞摩利族、革迦撒族、
      verse: 16
    - text: 希未族、亞基族、西尼族、
      verse: 17
    - text: 亞瓦底族、洗瑪利族、哈馬族、此後迦南族姓曼衍、
      verse: 18
    - text: 迦南之境、自西頓、越基拉耳、至迦薩、又越所多瑪、蛾摩拉、押瑪、洗扁、至拉沙、
      verse: 19
    - text: 此乃含之子孫、各依其族姓、方言、疆域、邦國、○
      verse: 20
    - text: 雅弗兄閃亦生子、閃爲希伯全族之祖、
      verse: 21
    - text: 其子乃以攔、亞述、亞法撒、路德、亞蘭、
      verse: 22
    - text: 亞蘭之子、乃烏斯、戶勒、基帖、瑪施、
      verse: 23
    - text: 亞法撒生沙拉、沙拉生希伯、
      verse: 24
    - text: 希伯二子、一名法勒、因是時世人分析也、法勒之弟名約坍、
      verse: 25
    - text: 約坍生亞摩答、沙列、哈薩瑪非、耶拉、
      verse: 26
    - text: 哈多蘭、烏薩、德拉、
      verse: 27
    - text: 俄巴路、亞比瑪利、示巴、
      verse: 28
    - text: 阿斐、哈腓拉、約巴、此皆約坍之子、
      verse: 29
    - text: 其所居之域、自米沙以迄東山西發、
      verse: 30
    - text: 此乃閃之子孫、各依其族姓、方言、疆域、邦國、○
      verse: 31
    - text: 以上所載、皆挪亞子孫之宗族、依其世系邦國、洪水後分析於地、
      verse: 32
  - chapter: 11
    verses:
    - text: 維時、天下音一語同、
      verse: 1
    - text: 東徙、遇平原於示拿、遂居焉、
      verse: 2
    - text: 彼此互議曰、我其作甎、爇以成之、於是以甎代石、石漆代泥、
      verse: 3
    - text: 又曰、我其築城與臺、臺頂及天、以揚我名、庶免散於四方、
      verse: 4
    - text: 耶和華臨格、欲觀世人所築之城與臺、
      verse: 5
    - text: 曰、斯民爲一、言語亦同、今興是役、後之所謀、末由遏止、
      verse: 6
    - text: 我儕臨格、淆其言語、使彼此不通、
      verse: 7
    - text: 於是耶和華散之四方、遂罷築城之役、
      verse: 8
    - text: 其城名曰巴別、因耶和華在彼淆億兆之言語、散之四方故也、○
      verse: 9
    - text: 閃之裔如左、洪水後二年、閃百歲、生亞法撒、
      verse: 10
    - text: 後歷五百年、猶生子女、
      verse: 11
    - text: 亞法撒三十五歲生沙拉、
      verse: 12
    - text: 後歷四百有三年、猶生子女、
      verse: 13
    - text: 沙拉三十歲生希伯、
      verse: 14
    - text: 後歷四百有三年、猶生子女、
      verse: 15
    - text: 希伯三十四歲生法勒、
      verse: 16
    - text: 後歷四百三十年、猶生子女、
      verse: 17
    - text: 法勒三十歲生拉吳、
      verse: 18
    - text: 後歷二百有九年、猶生子女、
      verse: 19
    - text: 拉吳三十二歲生西鹿、
      verse: 20
    - text: 後歷二百有七年、猶生子女、
      verse: 21
    - text: 西鹿三十歲生拿鶴、
      verse: 22
    - text: 後歷二百年、猶生子女、
      verse: 23
    - text: 拿鶴二十九歲生他拉、
      verse: 24
    - text: 後歷一百十九年、猶生子女、
      verse: 25
    - text: 他拉七十歲生亞伯蘭、拿鶴、哈蘭、○
      verse: 26
    - text: 他拉之裔如左、他拉生亞伯蘭、拿鶴、哈蘭、哈蘭生羅得、
      verse: 27
    - text: 哈蘭先其父死於故土、迦勒底之吾珥、
      verse: 28
    - text: 亞伯蘭拿鶴皆娶室、亞伯蘭妻名撒萊、拿鶴妻名密迦、密迦曁亦迦、俱哈蘭之女、
      verse: 29
    - text: 撒萊不姙、無子、
      verse: 30
    - text: 他拉挈子亞伯蘭、及孫、卽哈蘭子羅得、並子婦撒萊、卽亞伯蘭妻、咸出迦勒底之吾珥、欲往迦南、至於哈蘭居焉、
      verse: 31
    - text: 他拉享壽二百有五歲、終於哈蘭、
      verse: 32
  - chapter: 12
    verses:
    - text: 耶和華諭亞伯蘭曰、爾其出故土、離戚族、遠父家、往我所示之地、
      verse: 1
    - text: 我將使爾成爲大邦、錫嘏於爾、丕顯爾名、爾爲福源、
      verse: 2
    - text: 祝爾者吾亦祝之、詛爾者吾亦詛之、天下萬族、將緣爾獲福焉、
      verse: 3
    - text: 亞伯蘭循耶和華命而往、羅得偕行、其離哈蘭時、年七十有五、
      verse: 4
    - text: 挈妻撒萊、與姪羅得、曁在哈蘭所積之貨財、所得之婢僕、咸往迦南、卒至其地、
      verse: 5
    - text: 經行至示劍摩利之橡、當時迦南族處其地、
      verse: 6
    - text: 耶和華顯見於亞伯蘭曰、我將以斯土賜爾苗裔、亞伯蘭爲顯見之耶和華、築壇於彼、
      verse: 7
    - text: 由此遷往伯特利東之山、以張其幕、西有伯特利、東有艾、又爲耶和華築壇於彼、而籲其名、
      verse: 8
    - text: 後漸南徙、○
      verse: 9
    - text: 其地適饑且甚、亞伯蘭乃旅於埃及、
      verse: 10
    - text: 將入境、語妻撒萊曰、爾有殊色、我知之矣、
      verse: 11
    - text: 埃及人見爾、必云此其妻也、將殺我而存爾、
      verse: 12
    - text: 請爾謂爲我妹、俾我獲安、緣爾得全吾生、
      verse: 13
    - text: 亞伯蘭至埃及、埃及人見其婦豔麗、
      verse: 14
    - text: 法老之臣觀之、譽於法老前、遂納之入宮、
      verse: 15
    - text: 法老緣婦故、厚遇亞伯蘭、遂有牛羊、牝牡之驢、駱駝、以及婢僕、
      verse: 16
    - text: 耶和華以亞伯蘭妻撒萊故、降巨災於法老、曁其家室、
      verse: 17
    - text: 法老召亞伯蘭曰、爾曷待我如是、彼乃爾妻、胡不告我、
      verse: 18
    - text: 何以稱之爲妹、致我妻之、爾妻在此、可挈之去、
      verse: 19
    - text: 於是命人送亞伯蘭與其妻、及凡所有而去、
      verse: 20
  - chapter: 13
    verses:
    - text: 亞伯蘭挈妻與羅得、及凡所有、出埃及而南往、
      verse: 1
    - text: 富有金銀牲畜、
      verse: 2
    - text: 自南而行、歷程至伯特利、昔張幕之所、在伯特利與艾之間、
      verse: 3
    - text: 卽前築壇之處、於彼籲耶和華名、
      verse: 4
    - text: 偕行之羅得、亦有牛羊帷幕、
      verse: 5
    - text: 二人之業浩繁、其地莫能容、弗獲同處、
      verse: 6
    - text: 時、迦南與比利洗二族、猶居斯土、亞伯蘭之牧者、與羅得之牧者爭、
      verse: 7
    - text: 亞伯蘭謂羅得曰、爾我乃骨肉之親、不可相爭、爾牧我牧、何競之有、
      verse: 8
    - text: 地非具在爾前乎、爾其與我區別、爾左則我右、爾右則我左、
      verse: 9
    - text: 時、所多瑪蛾摩拉、未爲耶和華所滅、自約但平原、至於瑣珥、土皆潤澤、如耶和華囿、與埃及地等、
      verse: 10
    - text: 羅得舉目觀之、遂擇約但平原而東徙、二人相別、
      verse: 11
    - text: 亞伯蘭居迦南地、羅得寓平原之邑、遷徙其幕、至所多瑪、
      verse: 12
    - text: 所多瑪人作惡、重獲罪於耶和華、○
      verse: 13
    - text: 羅得別後、耶和華諭亞伯蘭曰、爾其由此舉目、以觀東西南北、
      verse: 14
    - text: 凡所見之地、我必賜爾、及爾苗裔、永世弗替、
      verse: 15
    - text: 使爾苗裔如塵埃然、有能核塵埃之數者、則爾苗裔、亦可計矣、
      verse: 16
    - text: 爾起遍歷斯土、縱橫而行、我必以之賜爾、
      verse: 17
    - text: 亞伯蘭遂遷幕、至希伯崙、近幔利之橡而居、爲耶和華築壇焉、
      verse: 18
  - chapter: 14
    verses:
    - text: 維時、示拿王暗拉非、以拉撒王亞畧、以攔王基大老瑪、戈印王提達、
      verse: 1
    - text: 與所多瑪王比拉、蛾摩拉王比沙、押瑪王示納、洗扁王善以別、及比拉卽瑣珥王戰、
      verse: 2
    - text: 五王咸會於西訂谷、卽今之鹽海、
      verse: 3
    - text: 此五王事基大老瑪、歷十有二年、至十三年而叛、
      verse: 4
    - text: 十四年、基大老瑪與同盟諸王來、擊利乏音族於亞特律加甯、蘇西族於哈麥、以米族於沙微基列亭、
      verse: 5
    - text: 又擊何利族於西珥山、至鄰於曠野之伊勒巴蘭、
      verse: 6
    - text: 四王歸至安密巴、卽加低斯、擊亞瑪力之全境、及居哈洗遜他瑪之亞摩利族、
      verse: 7
    - text: 所多瑪王、蛾摩拉王、押瑪王、洗扁王、比拉卽瑣珥王、皆出、陳於西訂谷、
      verse: 8
    - text: 以敵以攔王基大老瑪、戈印王提達、示拿王暗拉非、以拉撒王亞畧、四王與五王戰、
      verse: 9
    - text: 西訂谷多石漆坑、所多瑪王與蛾摩拉王奔而陷其中、餘遁於山、
      verse: 10
    - text: 四王奪所多瑪蛾摩拉之輜重糧食而去、
      verse: 11
    - text: 亞伯蘭姪羅得居所多瑪、人與物皆被虜、○
      verse: 12
    - text: 有逃遁者、以告希伯來人亞伯蘭、時、亞伯蘭居近亞摩利人幔利之橡、幔利乃以實各亞乃之兄弟、此三人曾與亞伯蘭結盟、
      verse: 13
    - text: 亞伯蘭聞姪被虜、遂率習練之丁壯、素育於家者、三百一十八人、追敵至但、
      verse: 14
    - text: 乘夜分隊進攻、追至大馬色北之何把、
      verse: 15
    - text: 奪回所虜之物、曁姪羅得、與其所有、爰及人民婦女、○
      verse: 16
    - text: 亞伯蘭旣戮基大老瑪與同盟諸王而歸、所多瑪王出、至沙微谷、卽今之王谷以迎之、
      verse: 17
    - text: 撒冷王麥基洗德、爲至高上帝之祭司、攜餅與酒而出、
      verse: 18
    - text: 祝之曰、願天地之主宰、至高之上帝、錫嘏於亞伯蘭、
      verse: 19
    - text: 至高上帝、以敵付於爾手、宜頌美焉、亞伯蘭以其所獲者、什一奉之、
      verse: 20
    - text: 所多瑪王謂亞伯蘭曰、以人歸我、物任爾取、
      verse: 21
    - text: 亞伯蘭曰、我已舉手、指至高之上帝、天地之主宰耶和華而誓、
      verse: 22
    - text: 凡屬爾者、一絲縷、一履帶、吾弗取焉、免爾云、我使亞伯蘭致富、
      verse: 23
    - text: 惟少者所食、曁同行之亞乃、以實各、幔利、所應得者、可任其取之、
      verse: 24
  - chapter: 15
    verses:
    - text: 嗣後耶和華於異象中、諭亞伯蘭曰、亞伯蘭歟、毋懼、我爲爾盾、大賚於爾、
      verse: 1
    - text: 亞伯蘭曰、主耶和華歟、何以賜我、蓋我無子、承我業者、大馬色人以利以謝也、
      verse: 2
    - text: 又曰、爾未賜我子、育於我家者、將爲我嗣、
      verse: 3
    - text: 耶和華諭之曰、此非爾嗣、必自爾出者、乃爲爾嗣、
      verse: 4
    - text: 遂攜之出、曰、仰觀於天、衆星可核數乎、又曰、汝苗裔必如是、
      verse: 5
    - text: 亞伯蘭信耶和華、耶和華以此爲其義、
      verse: 6
    - text: 又曰、我乃耶和華、昔挈爾出迦勒底之吾珥、將以此地、賜爾承之、
      verse: 7
    - text: 曰、主耶和華歟、我承此地、何以知之、
      verse: 8
    - text: 曰、爲我取三歲之牝牛、牝山羊、牡綿羊、及鳲鳩雛鴿各一、
      verse: 9
    - text: 遂取而中剖之、置之兩旁、使各相對、惟鳥不剖、
      verse: 10
    - text: 有鷙鳥下、集於牲牷、亞伯蘭驅之、
      verse: 11
    - text: 日將入、亞伯蘭酣睡、幽暗臨之、使之恐懼、
      verse: 12
    - text: 耶和華諭之曰、爾當實知、汝裔必旅於異邦、服役良苦、歷四百年、
      verse: 13
    - text: 其所服事之邦、我必鞫之、厥後汝裔、得其重貲以出、
      verse: 14
    - text: 爾必安然歸祖、考終而葬、
      verse: 15
    - text: 越至四世、爾之苗裔、必歸斯土、蓋亞摩利族之罪、尚未貫盈、
      verse: 16
    - text: 日入而昏、有出烟之爐、與已燃之炬、由牲牷中而過、
      verse: 17
    - text: 當日耶和華與亞伯蘭約、曰、我以斯土、賜爾苗裔、自埃及河、至伯拉大河、
      verse: 18
    - text: 卽基尼、基尼洗、甲摩尼、
      verse: 19
    - text: 赫、比利洗、利乏音、
      verse: 20
    - text: 亞摩利、迦南、革迦撒、耶布斯諸族之地、
      verse: 21
  - chapter: 16
    verses:
    - text: 亞伯蘭妻撒萊不育、有埃及婢名夏甲、
      verse: 1
    - text: 撒萊謂亞伯蘭曰、耶和華禁我生育、請爾與我婢同室、我或可因之得子、亞伯蘭從其言、
      verse: 2
    - text: 其妻撒萊、納埃及婢夏甲於夫亞伯蘭、時、亞伯蘭居迦南、已歷十年、
      verse: 3
    - text: 遂與夏甲同室、夏甲懷孕、自覺有姙、藐視主母、
      verse: 4
    - text: 撒萊謂亞伯蘭曰、我寃在爾、以婢置於爾懷、彼覺有姙、乃藐視我、願耶和華於爾我間判之、
      verse: 5
    - text: 亞伯蘭曰、婢爲爾所治、可任意以待、於是撒萊虐遇之、夏甲逃避焉、
      verse: 6
    - text: 耶和華之使者見之於野、在書珥路之泉旁、
      verse: 7
    - text: 曰、撒萊婢夏甲、適從何來、茲欲何往、曰、逃避主母撒萊、
      verse: 8
    - text: 曰、宜歸主母、服於其下、
      verse: 9
    - text: 又曰、我必使爾苗裔繁衍、不可勝數、
      verse: 10
    - text: 又曰、爾今懷姙、必生男子、可命名以實瑪利、蓋耶和華已聞爾苦也、
      verse: 11
    - text: 彼於人中、將爲野驢、擊衆而衆亦擊之、其所居之地、在同族之東、
      verse: 12
    - text: 夏甲蒙耶和華諭、則稱其名曰監人之上帝、蓋曰、我豈於此、瞻仰夫監我者乎、
      verse: 13
    - text: 故其泉名曰庇耳拉海萊、卽在加低斯巴列之間、
      verse: 14
    - text: 夏甲生子、亞伯蘭命名以實瑪利、○
      verse: 15
    - text: 夏甲生以實瑪利時、亞伯蘭年八十有六、
      verse: 16
  - chapter: 17
    verses:
    - text: 亞伯蘭年九十有九、耶和華顯見、諭之曰、我乃全能之上帝、爾宜行於我前、而爲完人、
      verse: 1
    - text: 我與爾約、使爾苗裔、繁衍昌熾、
      verse: 2
    - text: 亞伯蘭遂俯伏焉、上帝與之言曰、
      verse: 3
    - text: 我與爾約、爾必爲多族之父、
      verse: 4
    - text: 今而後、爾不復名亞伯蘭、宜名亞伯拉罕、因我立爾爲多族之父也、
      verse: 5
    - text: 我將使爾蕃息、成爲邦國、列王由爾而出、
      verse: 6
    - text: 我必與爾及爾歷世苗裔、立我永約、爲爾及爾苗裔之上帝、
      verse: 7
    - text: 爾今所旅之地、卽迦南全境、我將賜爾、及爾苗裔、以爲永業、我亦爲其上帝、○
      verse: 8
    - text: 上帝諭亞伯拉罕曰、爾與後裔、宜守我約、歷世勿替、
      verse: 9
    - text: 爾中男子、咸宜受割、卽我賜爾及爾後裔、所必守之約、
      verse: 10
    - text: 爾必受割、爲我與爾立約之徵、
      verse: 11
    - text: 爾歷世男子、或生於爾家、或購自異邦、非爾苗裔、旣生八日、皆必受割、
      verse: 12
    - text: 家所生者、金所購者、俱必受割、我約加於爾躬、以爲永約、
      verse: 13
    - text: 惟男子不受割者、是背我約、必絕之民中、○
      verse: 14
    - text: 上帝諭亞伯拉罕曰、爾妻不復稱撒萊、宜稱撒拉、
      verse: 15
    - text: 我必祝之、賜之生子、復錫以嘏、使爲列國之母、列王由之而出、
      verse: 16
    - text: 亞伯拉罕俯伏而哂、竊謂百歲之人、猶能生子乎、撒拉年九十、猶能生育乎、
      verse: 17
    - text: 乃對上帝曰、惟願以實瑪利生存於爾前、
      verse: 18
    - text: 上帝曰、否、爾妻撒拉必生子、可名以撒、我將與彼立約、爲其後裔之永約、
      verse: 19
    - text: 至以實瑪利、我亦允爾、賜之以福、使之蕃息、其裔繁衍昌熾、必出十二牧伯、成爲大族、
      verse: 20
    - text: 惟我與以撒立約、卽明年此時、撒拉所生者、
      verse: 21
    - text: 上帝言竟、離亞伯拉罕而上升、○
      verse: 22
    - text: 是日亞伯拉罕遵上帝命、將其子以實瑪利、曁家所生、金所購之男子、咸與行割、
      verse: 23
    - text: 亞伯拉罕受割時、年九十有九、
      verse: 24
    - text: 其子以實瑪利、十有三歲受割、
      verse: 25
    - text: 父子二人、同日受割、
      verse: 26
    - text: 凡其所屬、或生於家、或購自異邦、均受割焉、
      verse: 27
  - chapter: 18
    verses:
    - text: 一日亭午、亞伯拉罕坐於幕門、近幔利之橡、耶和華顯見於彼、
      verse: 1
    - text: 亞伯拉罕舉目、見三人對之而立、乃自幕門趨迎、伏地、
      verse: 2
    - text: 曰、若蒙主恩、願勿離僕而去、
      verse: 3
    - text: 容取勺水、以濯爾足、且憩樹下、
      verse: 4
    - text: 旣至僕所、我將取餅少許、壯爾心力而後行、曰、可依汝言、
      verse: 5
    - text: 亞伯拉罕亟入幕、語撒拉曰、速備細麪三細亞、摶之作餅、
      verse: 6
    - text: 又趨至牛羣、擇犢之肥美者付僕、僕急治之、
      verse: 7
    - text: 亞伯拉罕遂以酥與乳、及所治之犢、臚陳其前、自侍樹下、三人食之、
      verse: 8
    - text: 其人曰、爾妻撒拉何在、曰、在幕、
      verse: 9
    - text: 其中一人曰、明年屆期、我必復至、爾妻撒拉將生子、撒拉在其後、於幕門聞此、
      verse: 10
    - text: 亞伯拉罕與撒拉、皆壽高年邁、撒拉癸水已絕、
      verse: 11
    - text: 竊哂曰、我老矣、吾主亦然、庸有喜乎、
      verse: 12
    - text: 耶和華諭亞伯拉罕曰、撒拉何竊哂云、我已年老、詎生育乎、
      verse: 13
    - text: 耶和華豈有難行之事哉、屆期、我將復至、撒拉必生子、
      verse: 14
    - text: 撒拉懼而不承、曰、我未嘗哂也、曰、否、爾實哂、○
      verse: 15
    - text: 三人乃起、觀望所多瑪、亞伯拉罕偕行以送之、
      verse: 16
    - text: 耶和華曰、我之所爲、豈隱於亞伯拉罕乎、
      verse: 17
    - text: 蓋彼必爲強大之族、天下萬民、因之獲福、
      verse: 18
    - text: 我簡之、使命其子及眷屬、守我之道、秉公行義、致耶和華所言、悉以予之、
      verse: 19
    - text: 又曰、所多瑪蛾摩拉罪孽深重、聲聞於我、
      verse: 20
    - text: 我必臨格、監其動作、實如所聞、設若不然、我必知之、○
      verse: 21
    - text: 二人往所多瑪、亞伯拉罕尚立於耶和華前、
      verse: 22
    - text: 進曰、善者惡者、爾豈並滅之乎、
      verse: 23
    - text: 假令邑中有五十義人、亦必翦滅乎、不緣其五十義人、而悉赦宥乎、
      verse: 24
    - text: 善惡倂誅、臧否同待、此斷非爾所爲、鞫天下者、豈不行義乎、
      verse: 25
    - text: 耶和華曰、所多瑪邑、設有五十義人、我必緣此、赦其一方、
      verse: 26
    - text: 亞伯拉罕曰、我雖爲灰塵、敢告於主、
      verse: 27
    - text: 假令五十義者缺其五、豈因缺五人、而滅此一邑乎、曰、設有四十五人、則亦弗滅、
      verse: 28
    - text: 曰、設有四十人、則何如、曰、緣四十人、吾亦弗行是、
      verse: 29
    - text: 曰、願主毋怒、容我言之、假令三十人、則何如、曰、有三十人、亦弗行是、
      verse: 30
    - text: 曰、敢告於主、假令二十人、則何如、曰、緣二十人、我亦不滅、
      verse: 31
    - text: 曰、願主毋怒、容我言之、惟此一次、假令十人、則何如、曰、緣十人、吾亦弗滅、
      verse: 32
    - text: 耶和華言竟而往、亞伯拉罕乃歸、
      verse: 33
  - chapter: 19
    verses:
    - text: 日暮、二天使至所多瑪、時、羅得坐於邑門、見之、遂起迎迓、伏地而拜、
      verse: 1
    - text: 曰、吾主請返、以臨僕舍、濯足而宿、夙興以行、曰、否、我將竟夕於衢、
      verse: 2
    - text: 羅得亟促之、乃旋踵、入其室、遂爲之設筵、炊無酵餅、天使食之、
      verse: 3
    - text: 未及寢、所多瑪邑人、少長咸集、環其室、
      verse: 4
    - text: 呼羅得曰、昏暮就汝之人何在、可出之、遂吾所欲、
      verse: 5
    - text: 羅得出、閉門而就之、
      verse: 6
    - text: 曰、請我兄弟、勿作斯惡、
      verse: 7
    - text: 我有二女、尚未適人、容我出之、任爾所爲、惟此二人、旣臨我舍、請毋擾之、
      verse: 8
    - text: 衆曰、退、又曰、斯人旅於斯土、乃欲爲士師、今將害爾、較彼尤甚、遂迫羅得、徑前欲破其門、
      verse: 9
    - text: 天使手援羅得入、而閉其門、
      verse: 10
    - text: 使衆於門外、少長目眯、索門致倦、○
      verse: 11
    - text: 二人謂羅得曰、於此、爾尚有所屬乎、或子、或女、或壻、及邑中屬爾者、俱攜之出、
      verse: 12
    - text: 我將滅此一方、因其罪惡甚大、聲聞於耶和華、故遣我滅之、
      verse: 13
    - text: 羅得出、告聘其女之壻曰、爾起出此、耶和華將滅是邑、其壻聞之、以爲戲言、
      verse: 14
    - text: 及旦、天使促羅得曰、起、挈若妻、曁在此二女、恐因斯邑之罪、共罹滅亡、
      verse: 15
    - text: 羅得遲延、二人執其手、與妻及女、咸引之出、置於邑外、蓋耶和華矜之也、
      verse: 16
    - text: 旣出、謂之曰、爾其遁逃、以全生命、毋返顧、毋止平原、宜避於山、免爾滅亡、
      verse: 17
    - text: 羅得曰、主歟、勿爾、
      verse: 18
    - text: 僕蒙爾恩、大施仁慈、以全我生、今我不能避於山、恐遭災禍而殞、
      verse: 19
    - text: 前有一邑、旣小且近、容我遁彼、以全我生、此非蕞爾之區乎、
      verse: 20
    - text: 曰、斯事我亦允爾、所言之邑、我不翦滅、
      verse: 21
    - text: 汝其速遁於彼、蓋爾未至、吾不能有所爲、故其邑名曰瑣珥、○
      verse: 22
    - text: 羅得入瑣珥時、日已出、
      verse: 23
    - text: 耶和華自天雨火硫於所多瑪、蛾摩拉、
      verse: 24
    - text: 於是城邑、平壤、居民、及土所產、無不毀滅、
      verse: 25
    - text: 羅得妻隨行返顧、變爲鹽柱、
      verse: 26
    - text: 亞伯拉罕夙興、至昔立於耶和華前之處、
      verse: 27
    - text: 瞻望所多瑪蛾摩拉、與平原全境、見其烟燄上騰、如出於爐、○
      verse: 28
    - text: 當上帝殄滅平原諸邑、傾覆羅得所居之邑時、眷念亞伯拉罕、拯羅得出於災、○
      verse: 29
    - text: 羅得懼居瑣珥、挈二女去彼、而入於山、同處巖穴、
      verse: 30
    - text: 長女謂季女曰、吾父已老、斯土又無人與我爲偶、以循人道、
      verse: 31
    - text: 莫若使父飲酒、而與偕寢、以存其後、
      verse: 32
    - text: 是夜飲父以酒、長女與之寢、女之臥起、父不及知、
      verse: 33
    - text: 翌日、長女謂季女曰、我昨與父偕寢、今夕仍飲以酒、爾可偕寢、以存其後、
      verse: 34
    - text: 是夜亦飲父以酒、季女偕寢、女之臥起、父亦不知、
      verse: 35
    - text: 如是、羅得二女由父懷姙、
      verse: 36
    - text: 長女生子、命名摩押、爲摩押族之祖、
      verse: 37
    - text: 季女亦生子、命名便亞米、爲亞捫族之祖、
      verse: 38
  - chapter: 20
    verses:
    - text: 亞伯拉罕南徙、旅於加低斯書珥間之基拉耳、
      verse: 1
    - text: 稱其妻撒拉爲妹、基拉耳王亞比米勒遣人取之、
      verse: 2
    - text: 夜夢上帝臨之曰、爾其死矣、蓋所取之婦、乃他人之妻也、
      verse: 3
    - text: 亞比米勒未近婦身、曰、主歟、爲義之民、亦滅之乎、
      verse: 4
    - text: 彼非對我稱婦爲妹、婦亦稱之爲兄乎、我之爲此、心正手潔、
      verse: 5
    - text: 上帝曰、我知爾爲此、心本端正、故我阻爾、免玷婦身、干咎於我、
      verse: 6
    - text: 今以婦歸其夫、彼乃先知、將爲爾祈、以全汝生、如不歸之、宜知爾與眷聚、必皆死亡、○
      verse: 7
    - text: 亞比米勒夙興、召其諸僕、告以斯事、諸僕懼甚、
      verse: 8
    - text: 亞比米勒召亞伯拉罕曰、爾於我儕、所爲何耶、我何事獲罪爾、乃陷我於重罪、爰及我國、爾之行於我者、實非所宜、
      verse: 9
    - text: 又曰、爾何所見而行是、
      verse: 10
    - text: 亞伯拉罕曰、我意此邦不畏上帝、必緣我妻而殺我、
      verse: 11
    - text: 彼誠我妹、同父異母、我娶爲室、
      verse: 12
    - text: 昔上帝命我離父家、遨遊於外、我謂婦曰、所適之邦、必稱我爲兄、是卽待我以恩也、
      verse: 13
    - text: 亞比米勒遂以牛羊僕婢賜之、幷歸其妻撒拉、
      verse: 14
    - text: 曰、吾之土地、具在爾前、可任意居之、
      verse: 15
    - text: 謂撒拉曰、我以千金賜爾兄、以蔽爾容於衆前、則爾所行、無不義矣、
      verse: 16
    - text: 亞伯拉罕祈於上帝、遂醫亞比米勒、與妻及婢、使能生育、
      verse: 17
    - text: 蓋耶和華以撒拉故、曾使亞比米勒之眷聚不姙也、
      verse: 18
  - chapter: 21
    verses:
    - text: 耶和華踐其前言、眷顧撒拉、予以所許、
      verse: 1
    - text: 亞伯拉罕暮年、撒拉懷姙、屆上帝所言之期、誕生男子、
      verse: 2
    - text: 亞伯拉罕以其所生之子、命名以撒、
      verse: 3
    - text: 越至八日、遵上帝命、爲之行割、
      verse: 4
    - text: 當以撒生時、亞伯拉罕適百歲、
      verse: 5
    - text: 撒拉曰、上帝使我笑、凡聞之者、將與我同笑、
      verse: 6
    - text: 又曰、孰曾告亞伯拉罕曰、撒拉將哺子乎、而我於其暮年、爲之生子矣、○
      verse: 7
    - text: 子長而斷乳、斷乳之日、亞伯拉罕設盛饌、
      verse: 8
    - text: 埃及婢夏甲、從亞伯拉罕所生之子戲謔之、撒拉見之、
      verse: 9
    - text: 語亞伯拉罕曰、出此婢及其子、婢之子不得與我子以撒同嗣業、
      verse: 10
    - text: 亞伯拉罕爲子之故、深以爲憂、
      verse: 11
    - text: 上帝諭之曰、勿爲孺子曁爾婢而憂、可聽撒拉所言、蓋出自以撒者、得稱爲爾裔、
      verse: 12
    - text: 然婢之子、亦屬爾裔、我必使之爲國、
      verse: 13
    - text: 亞伯拉罕夙興、取餅、及革囊盛水、與夏甲、置之於肩、使攜子去、遂往、至別是巴野、迷其途、
      verse: 14
    - text: 囊水旣罄、乃置子於小樹下、
      verse: 15
    - text: 相去一矢、曰、我不忍見子死亡、相對而坐、揚聲號哭、
      verse: 16
    - text: 上帝聞孺子聲、其使自天呼夏甲曰、夏甲、何事耶、爾勿懼、孺子在彼、上帝已聞其聲、
      verse: 17
    - text: 起而扶之、我將使之成爲大國、
      verse: 18
    - text: 上帝明其目、卽見水泉、遂往、以水充革囊、飲孺子、
      verse: 19
    - text: 上帝佑其孺子、長而居野、長於弧矢、
      verse: 20
    - text: 旅巴蘭野、母爲之娶埃及女爲室、○
      verse: 21
    - text: 維時、亞比米勒與其軍長非各、謂亞伯拉罕曰、汝凡所爲、上帝偕之、
      verse: 22
    - text: 今汝在此、當指上帝而誓、毋欺我曁我子孫、依我所厚待爾者、待我及爾所旅之邦、
      verse: 23
    - text: 亞伯拉罕曰、我誓之、
      verse: 24
    - text: 先是、有井爲亞比米勒僕強據、亞伯拉罕責之、
      verse: 25
    - text: 亞比米勒曰、是誰所爲、吾弗知也、爾未告我、今日我始聞之、
      verse: 26
    - text: 亞伯拉罕以牛羊饋亞比米勒、互相結約、
      verse: 27
    - text: 又以牝羔七、別置一處、
      verse: 28
    - text: 亞比米勒曰、此七牝羔、別置一處、何也、
      verse: 29
    - text: 曰、爾必由我受之、以爲我鑿此井之據、
      verse: 30
    - text: 因二人相誓於彼、故名其地曰別是巴、
      verse: 31
    - text: 彼旣立約於別是巴、亞比米勒與其軍長非各啟行、歸非利士地、
      verse: 32
    - text: 亞伯拉罕植垂絲柳於別是巴、禱永生上帝耶和華之名、
      verse: 33
    - text: 旅於非利士地、歷有多日、
      verse: 34
  - chapter: 22
    verses:
    - text: 厥後、上帝試亞伯拉罕、呼之曰、亞伯拉罕、曰、我在此、
      verse: 1
    - text: 曰、攜汝所愛獨生之子以撒、往摩利亞地、在我所示之山、獻爲燔祭、
      verse: 2
    - text: 亞伯拉罕夙興、備驢、攜二僕及子以撒、劈柴爲燔、詣上帝所示之地、
      verse: 3
    - text: 越至三日、舉目遙瞻其處、
      verse: 4
    - text: 謂僕曰、爾與驢姑待於此、我與孺子往彼、崇拜卽返、
      verse: 5
    - text: 遂以燔柴、付於其子以撒負之、己則持火及刃、與之偕行、
      verse: 6
    - text: 以撒曰、父歟、曰、吾子、余在此、曰、火與柴則有之矣、而所燔之羔安在、
      verse: 7
    - text: 曰、吾子、上帝將自備羔、以爲燔祭、於是偕行、○
      verse: 8
    - text: 至上帝所示之處、亞伯拉罕築壇、臚列其柴、縛子以撒、置於其上、
      verse: 9
    - text: 舉手執刃、將宰其子、
      verse: 10
    - text: 耶和華之使者自天呼曰、亞伯拉罕、亞伯拉罕、曰、我在此、
      verse: 11
    - text: 曰、爾於孺子、勿著手、勿加傷、蓋爾於我、不惜獨生之子、我知爾寅畏上帝矣、
      verse: 12
    - text: 亞伯拉罕舉目以觀、見有牡綿羊在後、角繫林叢、遂往取之、獻爲燔祭、以代其子、
      verse: 13
    - text: 稱其地曰耶和華亦勒、迄今尚有人云、在耶和華山必預備也、
      verse: 14
    - text: 耶和華之使者自天復呼亞伯拉罕、
      verse: 15
    - text: 曰、耶和華云、爾旣行是、不惜獨生之子、我則指己而誓、
      verse: 16
    - text: 必錫爾嘏、昌熾爾裔、如天上之星、如海濱之沙、爾裔必據諸敵之邑、
      verse: 17
    - text: 緣爾遵我命、天下萬民、將因爾裔而獲福、
      verse: 18
    - text: 亞伯拉罕返至僕所、起而偕行、至別是巴居焉、○
      verse: 19
    - text: 自時厥後、或告亞伯拉罕曰、密迦從爾弟拿鶴亦生子、
      verse: 20
    - text: 長子烏斯、及弟布斯、與亞蘭父基母利、
      verse: 21
    - text: 曁基薛、哈瑣、必達、益拉、彼土利、
      verse: 22
    - text: 此八人、皆密迦從亞伯拉罕弟拿鶴所生、彼土利生女利百加、
      verse: 23
    - text: 拿鶴妾名流瑪、生子提八、迦含、他轄、瑪迦、
      verse: 24
  - chapter: 23
    verses:
    - text: 撒拉享壽一百二十七歲、
      verse: 1
    - text: 卒於迦南之基列亞巴、卽希伯崙、亞伯拉罕來、爲之哀哭、
      verse: 2
    - text: 後起離尸、語赫人曰、
      verse: 3
    - text: 我於爾中爲賓旅、請以塚地與我、葬我死者、使之離我、
      verse: 4
    - text: 赫人曰、
      verse: 5
    - text: 吾主、請聽、爾於我中、爲上帝之牧伯、在我塚地間、擇其佳域、以葬爾之死者、我中無人禁之、
      verse: 6
    - text: 亞伯拉罕起、向土人赫族而鞠躬、
      verse: 7
    - text: 曰、爾若有意容我得葬死者、使之離我、則請聽我言、爲我求瑣轄子以弗崙、
      verse: 8
    - text: 以其田隅之麥比拉穴、足其價值、售我爲業、俾於爾中得有塚地、
      verse: 9
    - text: 以弗崙、赫族也、時、坐於赫人中、於入邑門之赫人前、謂亞伯拉罕曰、
      verse: 10
    - text: 主歟、勿爾、請聽我言、我以田及田之穴、於我同族人前予爾、可葬汝之死者、
      verse: 11
    - text: 亞伯拉罕遂向土人而鞠躬、
      verse: 12
    - text: 當衆前謂以弗崙曰、請聽我言、我將以金購田、爾其受之、使我得葬死者、
      verse: 13
    - text: 以弗崙曰、吾主、請聽、其田值金四百舍客勒、
      verse: 14
    - text: 爾我之間、何足算哉、請葬死者、
      verse: 15
    - text: 亞伯拉罕從以弗崙言、依其當赫人前所定、權商賈通用之金四百舍客勒予之、○
      verse: 16
    - text: 如是、以弗崙之田、在麥比拉、與幔利相對者、田與穴、曁四周之林木、
      verse: 17
    - text: 於入邑門之赫人前、俱定與亞伯拉罕爲業、
      verse: 18
    - text: 厥後亞伯拉罕、葬其妻撒拉於對乎幔利、麥比拉田之穴、幔利卽希伯崙、在迦南地、
      verse: 19
    - text: 田及穴、赫人定與亞伯拉罕爲塚地、
      verse: 20
  - chapter: 24
    verses:
    - text: 亞伯拉罕壽高年邁、耶和華於凡事錫之嘏、
      verse: 1
    - text: 亞伯拉罕語其家宰、卽司全業之老僕曰、爾其置手於我髀下、
      verse: 2
    - text: 指天地之上帝耶和華而誓、我居迦南人中、勿娶其女、爲我子婦、
      verse: 3
    - text: 必返故土、在戚族中、爲我子以撒娶焉、
      verse: 4
    - text: 僕曰、假令其女不欲從我來此、我以爾子仍歸故鄉可乎、
      verse: 5
    - text: 亞伯拉罕曰、愼勿使我子歸故鄉、
      verse: 6
    - text: 天上上帝耶和華、昔導我出父家、離故土、誓以斯地錫我苗裔、必遣厥使導爾、使爲我子娶於故土、
      verse: 7
    - text: 設女不欲從爾、則此誓與爾無與、惟不可挈我子返於故鄉、
      verse: 8
    - text: 僕遂置手於其主亞伯拉罕髀下、如命而誓、○
      verse: 9
    - text: 於是僕自其主之駝中取十、並攜主家之佳品、起而往米所波大米、詣拿鶴所居之邑、
      verse: 10
    - text: 日暮、衆女出汲時、僕使駝伏於邑外井旁、
      verse: 11
    - text: 曰、吾主亞伯拉罕之上帝耶和華歟、祈施恩於我主亞伯拉罕、使我今日所遇順適、
      verse: 12
    - text: 我立井旁、邑人之女、出以汲水、
      verse: 13
    - text: 我將謂一女曰、請爾下缾飲我、彼若云請飲、亦飲爾駝、則願其女爲爾所定、與爾僕以撒爲妻、由此可知爾施恩於我主、
      verse: 14
    - text: 言未旣、利百加肩負缾出、彼乃亞伯拉罕弟拿鶴、與妻密迦之子彼土利所生者、
      verse: 15
    - text: 女容甚麗、尚爲處子、未曾適人、臨井汲水、盈缾而上、
      verse: 16
    - text: 僕趨迎之、曰、請以缾水、飲我少許、
      verse: 17
    - text: 曰、吾主、請飲、乃急下缾以飲之、
      verse: 18
    - text: 飲畢、又曰、我更汲水、以飲爾駝、迨足其量、
      verse: 19
    - text: 遂急傾缾於槽、復趨井而汲、以飲羣駝、
      verse: 20
    - text: 僕目之、默然弗語、欲知耶和華果賜坦途否、
      verse: 21
    - text: 俟駝飲竟、乃取金環、重半舍客勒、金釧二、重十舍客勒、
      verse: 22
    - text: 謂之曰、汝誰氏女、請告我、汝父之家、有隙地以寓我乎、
      verse: 23
    - text: 曰、我乃拿鶴與密迦子彼土利之女、
      verse: 24
    - text: 又曰、我家芻糧具足、亦有隙地、可以容宿、
      verse: 25
    - text: 僕遂俯首、崇拜耶和華、
      verse: 26
    - text: 曰、吾主亞伯拉罕之上帝耶和華、宜頌美焉、彼於我主、不絕其仁與誠、且於途中導我、至吾主昆弟之家、○
      verse: 27
    - text: 女趨告其母家、
      verse: 28
    - text: 利百加有兄名拉班、見環與手釧、聞妹利百加述僕所言、則趨外而迎之、
      verse: 29
    - text: 時、僕尚立井旁、駝亦在側、
      verse: 30
    - text: 語之曰、爾蒙耶和華錫嘏者、請入、奚竚於外、我已備室、駝亦有所、
      verse: 31
    - text: 僕遂入室、拉班釋駝之負、給以芻糧、取水與僕及從者濯足、
      verse: 32
    - text: 陳食其前以食之、僕曰、吾事未述、不敢先食、曰、請述之、
      verse: 33
    - text: 曰、我乃亞伯拉罕僕、
      verse: 34
    - text: 耶和華錫嘏吾主甚厚、使之昌大、賜以金銀僕婢、牛羊駝驢、
      verse: 35
    - text: 主母撒拉、老而生子、我主所有、悉予斯男、
      verse: 36
    - text: 吾主令我誓曰、余居迦南、勿娶其女、爲我子婦、
      verse: 37
    - text: 必詣父家戚屬、爲子娶室、
      verse: 38
    - text: 我謂主曰、恐女不從我、
      verse: 39
    - text: 主曰、我所事之耶和華、將遣厥使偕爾、賜爾坦途、可於父家戚屬中、爲子娶室、
      verse: 40
    - text: 設或造我戚屬、而彼不與、則此誓與爾無與、
      verse: 41
    - text: 今日我至井旁、禱曰、吾主亞伯拉罕之上帝耶和華、如果賜我坦途、
      verse: 42
    - text: 茲立井旁、有女出汲、我謂之曰、請以缾水、飲我少許、
      verse: 43
    - text: 若言且飲、亦爲駝汲、則願其女爲耶和華所定、以與吾主之子、
      verse: 44
    - text: 默祝未竟、而利百加出、負缾於肩、臨井以汲、我謂之曰、請予我飲、
      verse: 45
    - text: 女卽下缾、曰、且飲、吾亦飲駝、我遂飲、女亦飲駝、
      verse: 46
    - text: 我問曰、汝誰氏女、曰、我乃拿鶴與密迦子彼土利之女也、我遂置環於其鼻、著釧於其手、
      verse: 47
    - text: 俯首崇拜、頌美吾主亞伯拉罕之上帝耶和華、導我以正途、使取主弟之孫、爲主子之室、
      verse: 48
    - text: 爾若待我主以仁誠、則告我、否亦告我、使我知所左右、○
      verse: 49
    - text: 拉班與彼土利曰、斯事由於耶和華、我儕不能與汝言其是非、
      verse: 50
    - text: 利百加在爾前、可攜之歸、與主之子爲室、遵耶和華命、
      verse: 51
    - text: 亞伯拉罕之僕聞言、俯伏於地、崇拜耶和華、
      verse: 52
    - text: 出金銀器皿與衣、饋利百加、又以寶物饋其兄、及其母、
      verse: 53
    - text: 僕與從者飲食而宿、夙興、曰、願遣歸我主、
      verse: 54
    - text: 利百加兄與其母曰、容女少留、偕我居處、歷至旬日、然後啟行、
      verse: 55
    - text: 曰、勿阻我、耶和華賜我坦途、請遣歸我主、
      verse: 56
    - text: 曰、可呼女而問之、
      verse: 57
    - text: 乃呼利百加曰、爾願與此人偕行乎、曰、願之、
      verse: 58
    - text: 遂遣利百加與其媼、同亞伯拉罕僕、曁從者而去、
      verse: 59
    - text: 祝利百加曰、願妹爲億兆之母、爾裔獲仇敵之邑、○
      verse: 60
    - text: 利百加起、與婢乘駝從僕、僕攜之歸、
      verse: 61
    - text: 時、以撒居南方、適自庇耳拉海萊來、
      verse: 62
    - text: 暮出於田、默然靜思、舉目見羣駝至、
      verse: 63
    - text: 利百加望見以撒、乃下駝、
      verse: 64
    - text: 問僕曰、遊於田而迓我者爲誰、曰、我主也、利百加遂取帕自蒙、
      verse: 65
    - text: 僕以所爲悉告以撒、
      verse: 66
    - text: 以撒導利百加入母撒拉之幕、娶以爲室、且愛慕之、自母沒後、至此始獲慰藉、
      verse: 67
  - chapter: 25
    verses:
    - text: 亞伯拉罕繼娶一妻、名基土拉、
      verse: 1
    - text: 生心蘭、約珊、米但、米甸、伊施巴、書亞、
      verse: 2
    - text: 約珊生示巴、底但、底但生亞書利族、利都是族、利烏米族、
      verse: 3
    - text: 米甸生以法、以弗、哈諾、亞比大、以勒大、咸屬基土拉之裔、
      verse: 4
    - text: 亞伯拉罕以凡所有、遺於以撒、
      verse: 5
    - text: 衆妾之子、貺以財物、當其存時、遣往東方、以避以撒、
      verse: 6
    - text: 亞伯拉罕享壽一百七十五歲、
      verse: 7
    - text: 壽高年邁、氣絕而終、歸於列祖、
      verse: 8
    - text: 其子以撒、與以實瑪利、葬之於麥比拉穴、與幔利相對、赫人瑣轄子以弗崙之田、
      verse: 9
    - text: 卽亞伯拉罕購自赫人者、亞伯拉罕與妻撒拉、同葬於此、
      verse: 10
    - text: 亞伯拉罕卒後、上帝錫嘏其子以撒、以撒附庇耳拉海萊而居、○
      verse: 11
    - text: 亞伯拉罕子以實瑪利、卽撒拉婢埃及女夏甲所生者、
      verse: 12
    - text: 其裔、循其世系名氏、記列於左、以實瑪利長子尼拜約、及基達、亞德別、米比衫、
      verse: 13
    - text: 米施瑪、度瑪、瑪撒、
      verse: 14
    - text: 哈大、提瑪、伊突、拿非施、基底瑪、
      verse: 15
    - text: 此皆以實瑪利諸子之名、隨其鄉里屯營、爲十二族之牧伯、
      verse: 16
    - text: 以實瑪利享壽一百三十七歲、氣絕而終、歸於列祖、
      verse: 17
    - text: 其裔所居之地、在其同族之東、自哈腓拉、至埃及左之書珥、達於亞述、○
      verse: 18
    - text: 以撒之紀如左、亞伯拉罕生以撒、
      verse: 19
    - text: 以撒年四十、娶利百加爲妻、卽巴旦亞蘭地、亞蘭人彼土利之女、拉班之妹、
      verse: 20
    - text: 以撒之妻不姙、以撒爲之祈耶和華、耶和華允之、利百加遂懷姙、
      verse: 21
    - text: 腹中雙胎相爭、利百加曰、如果有此、我何以爲生、乃往問於耶和華、
      verse: 22
    - text: 耶和華曰、爾胎所懷、乃爲二國、自腹而出、分爲二民、此強於彼、長事其幼、
      verse: 23
    - text: 屆期孿生、
      verse: 24
    - text: 首產者紅、遍體有毛如裘、命名以掃、
      verse: 25
    - text: 後出之弟、手執兄踵、命名雅各、二子生時、以撒年已六旬、○
      verse: 26
    - text: 二子旣長、以掃善獵、遨遊於野、雅各恬靜、居處於幕、
      verse: 27
    - text: 以撒嗜野味、愛以掃、利百加愛雅各、
      verse: 28
    - text: 一日雅各煮羹、以掃自野歸、憊甚、
      verse: 29
    - text: 謂雅各曰、我憊矣、以此紅者食我、緣是、以掃又名以東、
      verse: 30
    - text: 雅各曰、爾以長子之業、先鬻於我、
      verse: 31
    - text: 以掃曰、我將死矣、長子之業、於我奚裨、
      verse: 32
    - text: 雅各曰、先誓於我、以掃誓之、於是以其長子之業、鬻於雅各、
      verse: 33
    - text: 雅各乃以餅及豆羹予以掃、以掃食之飲之、起而往、其藐視長子之業如此、
      verse: 34
  - chapter: 26
    verses:
    - text: 亞伯拉罕時、歲饑、以撒時、其地又饑、乃往基拉耳、詣非利士王亞比米勒、
      verse: 1
    - text: 耶和華顯見、諭以撒曰、毋往埃及、必居我所示之地、
      verse: 2
    - text: 旅於斯土、我將偕爾、錫爾以嘏、以此列邦賜爾、爰及苗裔、昔與乃父亞伯拉罕所誓者、我必踐其言、
      verse: 3
    - text: 繁衍爾裔、如天之星、以此列邦予之、天下萬民、因之獲福、
      verse: 4
    - text: 蓋亞伯拉罕聽我言、奉我令、遵我誡命、典章法度、
      verse: 5
    - text: 以撒旅於基拉耳、
      verse: 6
    - text: 居民詢及其妻、曰、我妹也、蓋有殊色、故懼以妻相稱、恐居民爲利百加而殺之也、
      verse: 7
    - text: 居彼日久、非利士王亞比米勒自牖窺之、適以撒與利百加嬉戲、
      verse: 8
    - text: 召之曰、彼果爾妻、何謂爲妹、曰、竊恐因之見殺、
      verse: 9
    - text: 亞比米勒曰、爾於我儕、所爲何耶、幾致民中有人與爾妻寢、陷我於罪、
      verse: 10
    - text: 乃諭民曰、犯此人與其妻者、殺無赦、○
      verse: 11
    - text: 以撒耕稼於斯、是年獲有百倍、耶和華錫之嘏、
      verse: 12
    - text: 遂以昌大、日增月盛、竟成巨富、
      verse: 13
    - text: 牛羊成羣、僕從甚衆、非利士人妒之、
      verse: 14
    - text: 昔其父亞伯拉罕僕所鑿之井、非利士人塞之以土、
      verse: 15
    - text: 亞比米勒謂以撒曰、爾較我強大、請去我、
      verse: 16
    - text: 遂去之、張幕於基拉耳谷居焉、○
      verse: 17
    - text: 亞伯拉罕所鑿之井、非利士人塞之、以撒復鑿、以父所名名之、
      verse: 18
    - text: 以撒僕鑿井於谷中、得活泉、
      verse: 19
    - text: 基拉耳牧者與以撒牧者爭曰、此水屬我、緣相爭故、以撒名其井曰埃色、
      verse: 20
    - text: 又鑿一井、猶相爭、故名之曰西提拿、
      verse: 21
    - text: 以撒離彼、復鑿一井、乃不相爭、故名之曰利河伯、曰、耶和華使我寬舒、將繁衍於斯土、○
      verse: 22
    - text: 以撒去彼、往別是巴、
      verse: 23
    - text: 是夜耶和華顯見、諭之曰、我乃爾父亞伯拉罕之上帝、勿懼、爲我僕亞伯拉罕故、我必偕爾、錫爾以嘏、繁衍爾裔、
      verse: 24
    - text: 以撒築壇於彼、籲耶和華名、遂張幕、僕鑿井焉、○
      verse: 25
    - text: 亞比米勒與友亞戶撒、及軍長非各、自基拉耳來見之、
      verse: 26
    - text: 以撒曰、昔爾憾我屛我、今何來見、
      verse: 27
    - text: 曰、我儕知耶和華偕汝、竊謂爾我間當立誓、互相結盟、
      verse: 28
    - text: 俾爾無害於我、如我未害於爾、惟厚待爾、送爾安然以歸、爾乃耶和華所錫嘏者、
      verse: 29
    - text: 以撒遂爲之設筵、式飲式食、
      verse: 30
    - text: 夙興相誓、以撒送之、安然以歸、
      verse: 31
    - text: 是日以撒僕以鑿井事來告曰、我得水矣、
      verse: 32
    - text: 乃名之曰示巴、故其邑名別是巴、至於今日、○
      verse: 33
    - text: 以掃年四十、娶赫人比利之女猶滴、與赫人以倫之女巴實抹爲室、
      verse: 34
    - text: 二婦使以撒與利百加心憂、
      verse: 35
  - chapter: 27
    verses:
    - text: 以撒年邁、目眊不明、召長子以掃曰、吾子、曰、我在此、
      verse: 1
    - text: 曰、吾老矣、不知何日而死、
      verse: 2
    - text: 其執爾器、弓與矢囊、往於田野、爲我行獵、
      verse: 3
    - text: 以作嘉肴、依我所嗜、進與我食、及我未死、爲爾祝嘏、○
      verse: 4
    - text: 以撒語子以掃之言、利百加聞之、
      verse: 5
    - text: 以掃旣適野獵獸、利百加謂子雅各曰、我聞爾父謂爾兄以掃云、
      verse: 6
    - text: 可獲野獸、以作嘉肴、與我食之、及我未死、於耶和華前、爲爾祝嘏、
      verse: 7
    - text: 我子須聽我言、循我所命、
      verse: 8
    - text: 可往羊羣、取山羊之美羔二、我作嘉肴、依父所嗜、
      verse: 9
    - text: 爾進於父食之、及其未死、爲爾祝嘏、
      verse: 10
    - text: 雅各謂母曰、我兄遍體有毛、我乃光潔、
      verse: 11
    - text: 設父捫我、以我欺父、恐求祝而反見詛、
      verse: 12
    - text: 母曰、吾子、爾若見詛、我自當之、第從我言、往取其羔、
      verse: 13
    - text: 乃往取與母、母作嘉肴、依父所嗜、
      verse: 14
    - text: 長子以掃有美服、存於室、利百加取之、以衣季子雅各、
      verse: 15
    - text: 又以山羊羔皮蒙其手、及光潔之頸、
      verse: 16
    - text: 以所作之嘉肴與餅、付子雅各、○
      verse: 17
    - text: 雅各進於父曰、父歟、曰、我在此、吾子、爾爲誰、
      verse: 18
    - text: 雅各曰、我乃長子以掃、遵命而行、請起而坐、食所獵者、祝嘏於我、
      verse: 19
    - text: 以撒曰、吾子獲之、何若是之速也、曰、爾上帝耶和華使我疾獲之、
      verse: 20
    - text: 以撒曰、吾子來前、俾我捫爾、果我子以掃否、
      verse: 21
    - text: 雅各進前、以撒捫之、曰、聲則雅各聲、手則以掃手也、
      verse: 22
    - text: 因其手有毛、似兄以掃、末由分辨、遂爲祝嘏、
      verse: 23
    - text: 又曰、爾誠我子以掃否、曰、然、
      verse: 24
    - text: 曰、以子所獲者陳於前、待我食之、爲爾祝嘏、乃進前、父食之、又奉酒、亦飲之、
      verse: 25
    - text: 以撒曰、吾子來前、與我接吻、
      verse: 26
    - text: 遂前吻父、父聞其衣馨香祝曰、吾子之馨香、如耶和華所祚之田然、
      verse: 27
    - text: 願上帝錫爾天之甘露、地之沃壤、穀酒豐盛、
      verse: 28
    - text: 兆民服役爾側、列國拜跪爾前、兄弟尊爾爲主、同胞拜跪於爾、詛爾者必見詛、祝爾者必見祝、○
      verse: 29
    - text: 以撒祝竟、雅各甫離父出、適其兄以掃獵而歸、
      verse: 30
    - text: 亦作嘉肴、進於父、曰、請父起、食子所獵、祝嘏於我、
      verse: 31
    - text: 其父以撒曰、爾爲誰、曰、長子以掃、
      verse: 32
    - text: 以撒戰慄不勝、曰、爾未至、誰進嘉肴於我、我已食之、爲彼祝嘏、彼必承之、
      verse: 33
    - text: 以掃聞言、大聲痛哭、曰、請父亦爲我祝嘏、
      verse: 34
    - text: 曰、爾弟來、施其詭譎、奪爾福祉、
      verse: 35
    - text: 以掃曰、宜其名雅各、彼欺我者再、昔奪我長子之業、今又奪我之嘏耶、又曰、豈更無嘏、可爲我祝乎、
      verse: 36
    - text: 以撒曰、我已立雅各爲主、兄弟皆爲其役、以穀與酒供之、吾子、今將爲爾何爲乎、
      verse: 37
    - text: 以掃曰、父之祝嘏、豈惟一而已乎、父歟、請亦祝我、遂大聲號哭、
      verse: 38
    - text: 以撒曰、爾所居之地、遠乎沃壤、天露不及、
      verse: 39
    - text: 爾必恃刃以圖生、服役於爾弟、爾得釋時、則脫其軛於爾項、○
      verse: 40
    - text: 以掃因父爲雅各祝嘏、懷恨雅各、竊言父喪伊邇、我必殺弟、
      verse: 41
    - text: 或以長子言告利百加、遂召季子曰、兄將殺爾、以雪其恨、
      verse: 42
    - text: 吾子宜從我言、奔哈蘭、投我兄拉班、
      verse: 43
    - text: 偕居數日、待爾兄怒息、
      verse: 44
    - text: 其氣已平、忘爾所爲、我則遣人召爾、奚爲一日喪二子乎、
      verse: 45
    - text: 利百加謂以撒曰、緣赫人女、我厭厥生、倘雅各亦娶赫族如此之女、我生何益之有、
      verse: 46
  - chapter: 28
    verses:
    - text: 以撒召雅各、爲之祝嘏、囑曰、毋娶迦南女爲室、
      verse: 1
    - text: 起往巴旦亞蘭、詣爾母父彼土利家、娶爾母兄拉班之女爲室、
      verse: 2
    - text: 願全能之上帝、錫嘏於爾、使爾生育繁衍、爲衆族祖、
      verse: 3
    - text: 以亞伯拉罕之嘏錫爾、及爾苗裔、俾承所旅之地、卽昔上帝所賜亞伯拉罕者、
      verse: 4
    - text: 以撒遣雅各、遂往巴旦亞蘭、投亞蘭人彼土利子拉班、卽以掃雅各母利百加之兄、○
      verse: 5
    - text: 以掃見以撒爲雅各祝嘏、遣至巴旦亞蘭、在彼娶妻、祝時、囑其毋娶迦南女爲室、
      verse: 6
    - text: 又見雅各循父母命、往巴旦亞蘭、
      verse: 7
    - text: 知迦南女不悅於父、
      verse: 8
    - text: 乃適以實瑪利家、於其二妻外、更娶亞伯拉罕孫、以實瑪利女、尼拜約妹瑪哈拉爲室、○
      verse: 9
    - text: 雅各離別是巴、向哈蘭而行、
      verse: 10
    - text: 日旣沒、至一方宿焉、取石爲枕而臥、
      verse: 11
    - text: 夢有梯立於地、頂及於天、上帝之使、陟降其上、
      verse: 12
    - text: 耶和華立其巔曰、我乃耶和華、爾祖亞伯拉罕、與以撒之上帝、爾所寢之地、悉以畀爾、爰及苗裔、
      verse: 13
    - text: 爾裔必繁衍如土塵、蔓延四方、天下萬民、將緣爾與裔而獲福、
      verse: 14
    - text: 我必偕爾、無論何往、我必護爾、使歸斯土、不汝遐棄、吾所許者、必踐其言、
      verse: 15
    - text: 雅各醒曰、耶和華果在此、而我不知、
      verse: 16
    - text: 乃懼、曰、此地何其可畏、非他、乃上帝之室、天之門也、○
      verse: 17
    - text: 雅各夙興、以所枕之石立爲柱、傾膏其上、
      verse: 18
    - text: 其邑原名路斯、易之曰伯特利、
      verse: 19
    - text: 雅各許願曰、如上帝偕我、佑我於所行之路、賜我以衣食、
      verse: 20
    - text: 使安然而返父家、則耶和華必爲我之上帝、
      verse: 21
    - text: 所立柱石、將爲上帝室、凡上帝所錫我者、十輸其一以獻之、
      verse: 22
  - chapter: 29
    verses:
    - text: 雅各啟行、至東人處、
      verse: 1
    - text: 見有井於野、羊羣三、附井而臥、蓋人素由此飲之、井口覆以大石、
      verse: 2
    - text: 羣羊咸集、則移石啟井、汲以飲之、飲竟、仍覆以石、
      verse: 3
    - text: 雅各曰、兄弟奚自、曰、自哈蘭、
      verse: 4
    - text: 曰、拿鶴之孫拉班、爾識之否、曰、識之、
      verse: 5
    - text: 曰、安乎、曰、安、今其女拉結偕羊以至、
      verse: 6
    - text: 曰、日尚高懸、聚羣之時、猶未至也、莫若飲羊、而往牧之、
      verse: 7
    - text: 曰、不可、必待羣畜咸集、移石啟井、方可飲羊、
      verse: 8
    - text: 言際、拉結偕父羊至、蓋牧之也、
      verse: 9
    - text: 雅各見母兄拉班之女拉結與羊、則前移石啟井、以飲其羊、
      verse: 10
    - text: 與拉結接吻、大聲而哭、
      verse: 11
    - text: 告拉結曰、我乃爾父之甥、利百加子、拉結遂趨告其父、○
      verse: 12
    - text: 拉班聞妹子雅各至、卽趨迎之、抱而接吻、引之入室、雅各告以所遇、
      verse: 13
    - text: 拉班曰、爾誠骨肉之親、雅各偕居一月、
      verse: 14
    - text: 拉班謂之曰、爾雖我甥、豈可徒役於我、告我欲得何值、
      verse: 15
    - text: 拉班有二女、長名利亞、季名拉結、
      verse: 16
    - text: 利亞目眊、而拉結美丰姿、有殊色、
      verse: 17
    - text: 雅各愛拉結、曰、我願爲季女拉結、服役七年、
      verse: 18
    - text: 拉班曰、妻爾愈於妻人、可偕我居、
      verse: 19
    - text: 雅各爲拉結服役七年、因愛之甚、視七年如數日、○
      verse: 20
    - text: 雅各謂拉班曰、期已屆、請以妻我、使我成禮、
      verse: 21
    - text: 拉班設筵招鄰里、
      verse: 22
    - text: 旣昏、以長女利亞與雅各、遂與同室、
      verse: 23
    - text: 又以其婢悉帕、予女利亞爲婢、
      verse: 24
    - text: 及旦、乃知爲利亞、謂拉班曰、曷待我若是、我非爲拉結服役乎、何欺我爲、
      verse: 25
    - text: 拉班曰、未嫁長而先嫁季、斯土不爲此也、
      verse: 26
    - text: 爾與長盈七日之期、則以季予爾、爾復服役七年、
      verse: 27
    - text: 雅各從之、與利亞盈七日之期、拉班以女拉結妻之、
      verse: 28
    - text: 以其婢辟拉、予女拉結爲婢、
      verse: 29
    - text: 雅各亦與拉結同室、愛之逾於利亞、又服役拉班七年、○
      verse: 30
    - text: 耶和華視利亞不見寵、賜之生育、惟拉結不姙、
      verse: 31
    - text: 利亞懷姙生子、命名流便、曰、耶和華俯念我苦、今而後、夫必愛我、
      verse: 32
    - text: 再姙生子、命名西緬、曰、耶和華聞我不見寵、復錫我此子、
      verse: 33
    - text: 又姙生子、命名利未、曰、今生三子、夫必膠漆於我、
      verse: 34
    - text: 又姙生子、曰、我今頌美耶和華、故名子曰猶大、嗣後利亞不姙、
      verse: 35
  - chapter: 30
    verses:
    - text: 拉結見己不爲雅各生子、則妒厥姊、謂雅各曰、賜我生子、不然、我死矣、
      verse: 1
    - text: 雅各怒曰、使爾不育者、上帝也、我豈代爲上帝乎、
      verse: 2
    - text: 曰、我婢辟拉、爾與同室、俾其生子、撫於我膝、我則因而得子、
      verse: 3
    - text: 遂以婢辟拉予之、雅各與之同室、
      verse: 4
    - text: 辟拉懷姙生子、
      verse: 5
    - text: 拉結名之曰、但、曰、上帝伸我寃、聽我祈、賜我一子、
      verse: 6
    - text: 辟拉再姙、爲雅各生子、
      verse: 7
    - text: 拉結命名拿弗他利、曰、我與姊力爭獲勝、○
      verse: 8
    - text: 利亞因不姙、以婢悉帕與雅各同室、
      verse: 9
    - text: 悉帕生子、
      verse: 10
    - text: 利亞謂爲吉慶、故名之曰迦得、
      verse: 11
    - text: 悉帕再爲雅各生子、
      verse: 12
    - text: 利亞曰、我福矣、羣女將謂我有福、故名之曰亞設、○
      verse: 13
    - text: 麥秋時、流便往於田、獲風茄、奉母利亞、拉結謂利亞曰、請以爾子之風茄與我、
      verse: 14
    - text: 曰、爾奪我夫、豈細故耶、今欲奪我子之風茄乎、拉結曰、爲汝子之風茄、是夜夫可與爾同寢、
      verse: 15
    - text: 及暮、雅各自田歸、利亞出而迓之、曰、爾必與我偕入、我以吾子之風茄得爾、故是夜與之同室、
      verse: 16
    - text: 上帝俞允利亞之祈、遂懷姙、爲雅各生第五子、
      verse: 17
    - text: 利亞曰、昔我以婢與夫、今蒙上帝予我值、故名之曰以薩迦、
      verse: 18
    - text: 利亞復姙、生第六子、
      verse: 19
    - text: 命名西布倫、曰、上帝賜我嘉賚、夫必偕我、因我爲之生六子、
      verse: 20
    - text: 後生一女、命名底拿、
      verse: 21
    - text: 上帝眷念拉結、俯聽其祈、使之誕育、
      verse: 22
    - text: 懷姙生子、曰、上帝已洒我恥、
      verse: 23
    - text: 乃命名約瑟、曰、願耶和華復增我子、○
      verse: 24
    - text: 拉結生約瑟後、雅各謂拉班曰、請遣我歸、返於故土、
      verse: 25
    - text: 我事爾所得之妻子、請以予我、而遣我歸、我如何事爾、汝所知也、
      verse: 26
    - text: 拉班曰、深知耶和華緣爾錫嘏於我、若蒙爾恩、仍偕我居、
      verse: 27
    - text: 請言其值、我必給之、
      verse: 28
    - text: 曰、我於爾服役若何、羣畜若何、爾悉知之、
      verse: 29
    - text: 當我未至、所有鮮少、今則滋育繁多、耶和華緣我足跡所至、錫爾以嘏、然我何時成立己家乎、
      verse: 30
    - text: 拉班曰、我何以予爾、曰、無須、惟有一事、爾若行之、則仍牧守爾羣、
      verse: 31
    - text: 今我徧閱爾羣、凡有斑點與椶色之綿羊、及有斑點之山羊、悉驅出之、有若此者、歸我爲值、
      verse: 32
    - text: 異日爾來察之、凡山羊非有斑點、綿羊非椶色者、卽擬我盜可也、以此爲我公義之徵、
      verse: 33
    - text: 拉班曰、可如爾言、
      verse: 34
    - text: 當日將牡山羊之有文有點者、牝山羊之斑駁成點、兼雜白文者、曁綿羊之椶色者、悉驅出之、付與其子、
      verse: 35
    - text: 俾距雅各三日之程、雅各牧拉班之餘羊、○
      verse: 36
    - text: 雅各將楊杏楓之柔條、剝皮成文、使條之白間露、
      verse: 37
    - text: 置於溝壑水槽、羣羊來飲之處、與羣相對、俾其飲時、牝牡相誘、
      verse: 38
    - text: 羣羊附條相誘、遂產有文有點有斑之羔、
      verse: 39
    - text: 雅各將羔羊區別之、使此有文及椶色者、與拉班之羊相對、以己之羊驅於一方、不與拉班之羊相雜、
      verse: 40
    - text: 遇羊之健者相誘、雅各置條水溝、而當其前、使附條相誘、
      verse: 41
    - text: 其弱者不置條、於是弱者歸拉班、健者歸雅各、
      verse: 42
    - text: 雅各遂大興盛、多有羊羣、僕婢駝驢、
      verse: 43
  - chapter: 31
    verses:
    - text: 雅各聞拉班衆子言曰、我父所有者、雅各盡奪之、因父之資、獲此榮盛、
      verse: 1
    - text: 又見拉班容貌、不如疇昔、
      verse: 2
    - text: 耶和華謂雅各曰、爾其歸祖地、返故鄉、我必偕爾、
      verse: 3
    - text: 雅各遣人召拉結、利亞、至田間羣畜所、
      verse: 4
    - text: 語之曰、我見汝父容貌、不如疇昔、然吾父之上帝偕我、
      verse: 5
    - text: 我竭力事汝父、汝所知也、
      verse: 6
    - text: 爾父乃欺我、十易我值、惟上帝不容其加害、
      verse: 7
    - text: 若云有點者爲我值、而羣畜咸有點、若云有文者爲我值、而羣畜俱有文、
      verse: 8
    - text: 是上帝取爾父羣畜、賜於我矣、
      verse: 9
    - text: 遇牝牡相誘之際、我於夢中、見牡羊乘其牝者、皆有文、有點、有斑、
      verse: 10
    - text: 我夢上帝之使呼曰、雅各、我曰、在此、
      verse: 11
    - text: 曰、試觀牡羊乘其牝者、皆有文、有點、有斑、蓋拉班之待爾、我已監之、
      verse: 12
    - text: 我乃伯特利之上帝、昔爾在彼、以膏沃柱、許願於我、今起離此、返於故土、
      verse: 13
    - text: 拉結利亞曰、我於父家、豈尚有分有業乎、
      verse: 14
    - text: 父旣鬻我、又侵食我值、非以我爲外人乎、
      verse: 15
    - text: 上帝所奪於我父者、皆屬於我及我子、上帝所諭爾者、爾悉行之、○
      verse: 16
    - text: 雅各遂起、使妻子乘駝、
      verse: 17
    - text: 攜其牲畜、及凡所有、卽在巴旦亞蘭所獲之物、往迦南地、見父以撒、
      verse: 18
    - text: 時、拉班往剪羊毛、拉結竊其父之家神、
      verse: 19
    - text: 雅各背亞蘭人拉班而去、不以其奔告之、
      verse: 20
    - text: 挈凡所有、渡河、往基列山而遁、○
      verse: 21
    - text: 越至三日、或以雅各之遁告拉班、
      verse: 22
    - text: 乃率戚族、追之七日、至基列山及焉、
      verse: 23
    - text: 夜間、上帝見夢、諭亞蘭人拉班曰、愼之哉、爾於雅各、或善或惡、均勿與言、
      verse: 24
    - text: 雅各張幕於山、拉班追及之、與其戚族、亦張幕焉、
      verse: 25
    - text: 拉班謂雅各曰、爾何背我、攜我二女、如俘虜然、
      verse: 26
    - text: 曷爲竊遁、而不告我、俾我鼓琴、播鼗謳歌、忻然以送、
      verse: 27
    - text: 不容我與子女接吻、爾之所爲、是不智也、
      verse: 28
    - text: 我本有力、能以害爾、惟前夕爾父之上帝諭我曰、愼之哉、爾於雅各、或善或惡、均勿與言、
      verse: 29
    - text: 今爾雖思父家、不得不歸、奚竊我之神像乎、
      verse: 30
    - text: 雅各曰、我懼、意謂爾必強奪爾女、
      verse: 31
    - text: 至爾之神像、爾獲之於誰所、不容其生、物有屬爾者、於爾我戚族前、可自辨而取之、蓋雅各不知拉結竊其神像也、○
      verse: 32
    - text: 拉班遂進雅各幕、及利亞幕、二女婢之幕、皆無獲、後出利亞幕、入拉結幕、
      verse: 33
    - text: 拉結置神像於駝鞍下、而坐其上、拉班徧索不得、
      verse: 34
    - text: 拉結謂父曰、天癸適至、不得起迎、吾主勿怒、拉班徧索神像、終不獲、
      verse: 35
    - text: 雅各怒、斥之曰、我何罪愆、使爾迫追我、
      verse: 36
    - text: 今旣徧索吾物、有屬於爾者乎、果有之、則置之爾我戚族前、俾主裁於爾我間、
      verse: 37
    - text: 此二十年、我偕爾處、爾綿羊山羊之牝、無殰胎者、爾羊之牡、我不食之、
      verse: 38
    - text: 死於野獸者、我不歸爾、悉以補之、晝夜所盜、惟我是問、
      verse: 39
    - text: 我晝則冒暑、夜則受寒、二目不寐、
      verse: 40
    - text: 我居爾家、歷二十年、爲爾二女、服役十四年、爲爾羣羊六年、而爾十易我值、
      verse: 41
    - text: 使吾祖亞伯拉罕之上帝、吾父以撒所畏者、不與我偕、爾必使我徒返、惟上帝監我操作辛勤、故前夕譴爾、○
      verse: 42
    - text: 拉班曰、斯女卽我女、斯子卽我子、斯畜卽我畜、凡爾所見者、咸屬於我、茲於我女、及其所生之子、吾何能爲、
      verse: 43
    - text: 今來結盟、於爾我間爲證、
      verse: 44
    - text: 雅各遂取石立柱、
      verse: 45
    - text: 亦命戚族積石、衆乃取石、積累爲堆、共食其側、
      verse: 46
    - text: 拉班名之曰伊迦爾撒哈杜他、雅各名之曰迦累得、
      verse: 47
    - text: 拉班曰、此堆今日爲證於爾我間、故名曰迦累得、
      verse: 48
    - text: 又名米斯巴、蓋曰、爾我相暌隔時、願耶和華鑒察其間、
      verse: 49
    - text: 爾若負吾女、別有所娶、雖無人同在、而上帝證之、
      verse: 50
    - text: 拉班又謂雅各曰、可觀此堆、爾我間所立之柱、
      verse: 51
    - text: 此堆此柱乃爲其證、我不越此堆害爾、爾亦不越此堆與柱害我、
      verse: 52
    - text: 願亞伯拉罕之上帝、拿鶴之上帝、及其祖之上帝、主裁於爾我間、雅各乃指其父以撒所畏者而誓、
      verse: 53
    - text: 又在山獻祭、招其戚族共食、後宿於山、
      verse: 54
    - text: 拉班夙興、接吻子女、爲之祝嘏、而歸故土、
      verse: 55
  - chapter: 32
    verses:
    - text: 雅各復行、上帝之使遇焉、
      verse: 1
    - text: 雅各見之曰、此乃上帝之軍、故名其地曰瑪哈念、○
      verse: 2
    - text: 雅各遣人、先往西珥地以東田、見兄以掃、
      verse: 3
    - text: 囑曰、告我主以掃云、爾僕雅各曰、我旅於拉班家、越至今日、
      verse: 4
    - text: 有牛羊驢僕婢、特遣人告我主、望沾主恩、
      verse: 5
    - text: 使者反告雅各曰、吾儕詣爾兄以掃、彼率四百人來迎爾、
      verse: 6
    - text: 雅各大懼、且憂、以從者及牛羊駝、分爲二隊、
      verse: 7
    - text: 曰、若以掃來擊此隊、則彼隊可逃、
      verse: 8
    - text: 遂禱曰、吾祖亞伯拉罕之上帝、吾父以撒之上帝耶和華歟、昔爾命我回故土、返戚屬、許待以善、
      verse: 9
    - text: 爾所施於僕之恩寵誠實、卽至微者、亦不堪受、昔我惟執一杖、濟此約但、今我已成二隊、
      verse: 10
    - text: 求爾拯我、脫於吾兄以掃之手、蓋我懼之、恐其來擊我、爰及母子、
      verse: 11
    - text: 爾曾許待以善、使我苗裔、如海之沙、不可勝數、○
      verse: 12
    - text: 是夜雅各宿於彼、簡其所有、饋兄以掃、
      verse: 13
    - text: 卽山羊牝二百、牡二十、綿羊牝二百、牡二十、
      verse: 14
    - text: 牝駝與子三十、牝牛四十、牡牛十、牝驢二十、小驢十、
      verse: 15
    - text: 各爲其羣、付於僕手、曰、爾先我往、使各羣相距、
      verse: 16
    - text: 囑其前者曰、我兄以掃遇爾、問爾屬誰、將何往、爾前之畜屬誰、
      verse: 17
    - text: 則曰、屬我主之僕雅各、以饋我主以掃、雅各亦在後、
      verse: 18
    - text: 又囑其二其三、曁一切驅畜者曰、爾遇以掃、亦宜如是告之、
      verse: 19
    - text: 且曰、爾僕雅各在後、蓋雅各自謂、必以前行之禮物、釋兄之憾、然後覿面、庶幾接我、
      verse: 20
    - text: 於是禮物先行、雅各是夜宿於隊中、○
      verse: 21
    - text: 雅各夜起、使二妻二婢及十一子、濟雅博渡、
      verse: 22
    - text: 眷聚旣濟、凡所有者亦濟、
      verse: 23
    - text: 雅各獨留、遇一人與之角力、迄於黎明、
      verse: 24
    - text: 相角之時、其人自知不勝、觸雅各髀傷之、
      verse: 25
    - text: 曰、容我去、天明矣、曰、不爲我祝嘏、必不容爾去、
      verse: 26
    - text: 曰、爾何名、曰、雅各、
      verse: 27
    - text: 曰、今而後、爾不復名雅各、當名以色列、蓋爾與上帝及人較量、而獲勝也、
      verse: 28
    - text: 雅各曰、請以爾名告我、曰、曷問我名、遂在彼爲之祝嘏、
      verse: 29
    - text: 雅各名其地曰毘努伊勒、曰、我與上帝覿面、而我命尚存、
      verse: 30
    - text: 日出時、雅各過毘努伊勒、髀傷、其行蹣跚、
      verse: 31
    - text: 因其人觸雅各髀、傷其巨筋、故以色列人不食髀之巨筋、至於今日、
      verse: 32
  - chapter: 33
    verses:
    - text: 雅各舉目、見以掃率四百人至、遂區別諸子、付與利亞拉結曁二婢、
      verse: 1
    - text: 置二婢及其子於前、利亞及其子於中、拉結及約瑟於後、
      verse: 2
    - text: 己則先行、俯伏者七、方近厥兄、
      verse: 3
    - text: 以掃趨迎、抱頸接吻、彼此涕泣、
      verse: 4
    - text: 以掃見婦與子、問偕爾者何人、曰、上帝施恩、賜僕之子、
      verse: 5
    - text: 二婢及其子前而拜、
      verse: 6
    - text: 利亞及其子前而拜、後拉結及約瑟、亦前而拜、
      verse: 7
    - text: 以掃曰、我所遇之羣畜何意、曰、望沾恩於主、
      verse: 8
    - text: 曰、吾弟、我已足矣、爾所有者存之、
      verse: 9
    - text: 曰、勿爾、若沾爾恩、請受我禮、蓋我覿爾面、蒙爾悅納、如覿上帝面然、
      verse: 10
    - text: 上帝施恩、使我富有、請受所奉之禮、迫之乃受、
      verse: 11
    - text: 以掃曰、吾儕啟行而往、我爲爾先導、
      verse: 12
    - text: 曰、主知我之子女猶稚、而牛羊方字、若一日亟驅之、則羣畜盡死、
      verse: 13
    - text: 請我主前往、僕率子女牲畜、依其步履、徐徐而進、詣我主於西珥、
      verse: 14
    - text: 曰、容我留從者數人、與爾偕行、曰、焉用此、惟得沾主恩足矣、
      verse: 15
    - text: 是日以掃返於西珥、
      verse: 16
    - text: 雅各至疎割、爲己築室、爲畜作廬、故其地名曰疎割、○
      verse: 17
    - text: 雅各自巴旦亞蘭安然而歸、至迦南地示劍邑、張幕其東、
      verse: 18
    - text: 後出百金、與示劍父哈抹子孫、以購張幕之所、
      verse: 19
    - text: 在彼築壇、名之曰上帝以色列之上帝、
      verse: 20
  - chapter: 34
    verses:
    - text: 雅各之女底拿、利亞所生也、往見鄰女、
      verse: 1
    - text: 彼地牧伯希未人哈抹子示劍見之、執之偕寢、而玷辱焉、
      verse: 2
    - text: 中心膠漆、愛慕殊深、語以甘言、
      verse: 3
    - text: 示劍告父哈抹曰、請爲我娶此女爲室、
      verse: 4
    - text: 雅各聞女底拿被辱時、衆子牧羣於田、故緘口無詞、以待子歸、
      verse: 5
    - text: 示劍父哈抹出、欲與雅各語、
      verse: 6
    - text: 雅各衆子聞之、自田歸、因示劍與雅各女偕寢、干咎於以色列族、爲所不當爲、不勝憂忿、
      verse: 7
    - text: 哈抹語之曰、我子示劍之心、戀爾女弟、請與之爲室、
      verse: 8
    - text: 爾我互相嫁娶、以爾女嫁我、我女任爾娶、
      verse: 9
    - text: 爾我偕處、地在爾前、爾其居此貿易、得其產業、
      verse: 10
    - text: 示劍謂女之父兄曰、望沾爾恩、任爾所求、我必與之、
      verse: 11
    - text: 聘禮之索、惟命是從、第以女予我爲室、
      verse: 12
    - text: 雅各衆子以妹底拿被玷、詭詞對哈抹示劍曰、
      verse: 13
    - text: 此事不可行、人未受割、而我以妹與之、自取辱耳、
      verse: 14
    - text: 惟爾男子、咸效我受割、方可從爾言、
      verse: 15
    - text: 如是、我儕以女嫁爾、亦娶爾女、彼此偕居、合爲一族、
      verse: 16
    - text: 若不聽我言而受割、我則攜妹而去、○
      verse: 17
    - text: 哈抹與子示劍善其言、
      verse: 18
    - text: 少者示劍、爲宗族所推尊、緣愛雅各女故、從言弗緩、
      verse: 19
    - text: 哈抹與子示劍至其邑門、語邑人曰、
      verse: 20
    - text: 斯人與我睦、此地又廣、足以容之、可准其居此貿易、我娶其女、亦以我女嫁之、
      verse: 21
    - text: 惟我中男子、必先受割、與彼相同、則其人願偕我居、成爲一族、
      verse: 22
    - text: 如是、則其牛羊、牲畜貨財、豈不皆爲我有、莫若許之、使偕我居、
      verse: 23
    - text: 凡出邑門之男子、聽哈抹示劍言、悉皆受割、
      verse: 24
    - text: 越至三日、其人痛劇時、雅各二子、底拿兄西緬利未、各執刃、潛襲邑、殲其男子、
      verse: 25
    - text: 以刃戮哈抹及示劍、攜底拿出其室而去、
      verse: 26
    - text: 雅各衆子因妹受辱、剝其尸、刦其邑、
      verse: 27
    - text: 奪其牛羊驢、與在邑在田諸物、
      verse: 28
    - text: 盡掠其貨財、虜其妻子、取其室中所有、
      verse: 29
    - text: 雅各謂西緬利未曰、爾曹累我、令我遺臭於居此之迦南比利洗人、且我人寡、彼必聚而攻我、殲我及家、
      verse: 30
    - text: 曰、彼待我妹若妓、可乎、
      verse: 31
  - chapter: 35
    verses:
    - text: 上帝諭雅各曰、昔爾避兄以掃時、我在伯特利顯見於爾、今起往彼而居、爲我築壇、
      verse: 1
    - text: 雅各命家人與從者曰、當除爾中異邦神像、潔己更衣、
      verse: 2
    - text: 昔我遭難、上帝允我之祈、我行於途、上帝偕我、今當赴伯特利、爲之築壇、
      verse: 3
    - text: 遂以異邦神像、及耳環與之、雅各藏於近乎示劍之橡下、
      verse: 4
    - text: 啟行而往、上帝使四周諸邑之民懼甚、無追雅各子者、
      verse: 5
    - text: 雅各與從者、至迦南之路斯、卽伯特利、
      verse: 6
    - text: 昔雅各避兄以掃、上帝顯見、故在彼築壇、名其地曰伊勒伯特利、
      verse: 7
    - text: 時、利百加媼底波拉死、葬於伯特利橡下、名其樹曰亞倫巴古、○
      verse: 8
    - text: 雅各自巴旦亞蘭歸、上帝與之顯見、錫之以嘏、
      verse: 9
    - text: 曰、爾名雅各、今而後不復稱此、當名以色列、遂名之曰以色列、
      verse: 10
    - text: 又曰、我乃全能之上帝、爾其蕃息昌熾、一族衆族由爾而生、多王由爾而出、
      verse: 11
    - text: 我所賜亞伯拉罕以撒之地、亦將錫爾、爰及苗裔、
      verse: 12
    - text: 上帝言竟、離之上升、
      verse: 13
    - text: 雅各卽於上帝與言之處、立石爲柱、奠之以酒、沃之以膏、
      verse: 14
    - text: 名其處曰伯特利、○
      verse: 15
    - text: 由伯特利而徙、去以法他無幾、拉結臨產甚艱、
      verse: 16
    - text: 難產之際、收生者曰、毋懼、爾又得子、
      verse: 17
    - text: 拉結臨死、魂將逝時、名其子曰便俄尼而死、惟其父命名便雅憫、
      verse: 18
    - text: 拉結旣卒、葬於以法他、卽伯利恆之途側、
      verse: 19
    - text: 雅各立碑於墓、至今猶稱拉結墓碑、
      verse: 20
    - text: 以色列復徙、過以得臺而張幕、
      verse: 21
    - text: 居彼時、流便烝父妾辟拉、事聞於以色列、○
      verse: 22
    - text: 雅各有子十二、長子流便、及西緬、利未、猶大、以薩迦、西布倫、乃利亞所出、
      verse: 23
    - text: 約瑟、便雅憫、乃拉結所出、
      verse: 24
    - text: 但、拿弗他利、乃拉結婢辟拉所出、
      verse: 25
    - text: 迦得、亞設、乃利亞婢悉帕所出、是皆雅各於巴旦亞蘭所生者、
      verse: 26
    - text: 雅各至幔利之基列亞巴、卽希伯崙、見父以撒、亞伯拉罕與以撒曾旅於此、○
      verse: 27
    - text: 以撒享壽一百八十歲、
      verse: 28
    - text: 壽高年邁、氣絕而終、歸於列祖、其子以掃雅各葬之、
      verse: 29
  - chapter: 36
    verses:
    - text: 以掃卽以東、其裔如左、
      verse: 1
    - text: 以掃娶迦南女爲室、卽赫人以倫女亞大、與希未人祭便孫、亞拿女阿何利巴瑪、
      verse: 2
    - text: 又娶以實瑪利女、尼拜約妹巴實抹、
      verse: 3
    - text: 亞大生以利法、巴實抹生流珥、
      verse: 4
    - text: 阿何利巴瑪生耶烏施、雅蘭、可拉、此皆以掃於迦南地所生者、
      verse: 5
    - text: 以掃率妻、與子女家人、牛羊牲畜、及在迦南所得之資財、往詣他方、離弟雅各、
      verse: 6
    - text: 蓋二人資財豐盛、牲畜繁多、所旅之地、不能容之、弗獲同居、
      verse: 7
    - text: 以掃卽以東、居西珥山、○
      verse: 8
    - text: 以掃居西珥山、爲以東族祖、厥裔如左、
      verse: 9
    - text: 其子名以利法、亞大所生、流珥、巴實抹所生、
      verse: 10
    - text: 以利法生提幔、阿抹、洗玻、迦坦、基納斯、
      verse: 11
    - text: 以利法妾亭納、生亞瑪力、此皆以掃妻亞大之裔、
      verse: 12
    - text: 流珥生拿哈、謝拉、沙瑪、米撒、此皆以掃妻巴實抹之裔、
      verse: 13
    - text: 祭便孫、亞拿女阿何利巴瑪、從以掃生耶烏施、雅蘭、可拉、○
      verse: 14
    - text: 以掃胤中、有爲族長者、其畧如左、以掃冢子以利法子孫中、有提幔族長、阿抹族長、洗玻族長、基納斯族長、
      verse: 15
    - text: 可拉族長、迦坦族長、亞瑪力族長、此以利法後裔中之族長、在以東地、皆亞大之裔、○
      verse: 16
    - text: 以掃子流珥子孫中、有拿哈族長、謝拉族長、沙瑪族長、米撒族長、此流珥後裔中之族長、在以東地、皆以掃妻巴實抹之裔、
      verse: 17
    - text: 阿何利巴瑪子孫中、有耶烏施族長、雅蘭族長、可拉族長、此皆以掃妻亞拿女阿何利巴瑪之裔、
      verse: 18
    - text: 上所記諸族長、皆以掃卽以東之子孫、○
      verse: 19
    - text: 素居是地者、何利人西珥子孫、其畧如左、羅坍、朔巴、祭便、亞拿、
      verse: 20
    - text: 底順、以察、底珊、此皆以東地何利人西珥裔中之族長、
      verse: 21
    - text: 羅坍子何利、希幔妹亭納、
      verse: 22
    - text: 朔巴子亞勒文、瑪拿轄、以巴錄、示玻、阿南、
      verse: 23
    - text: 祭便子亞雅、亞拿、當時在野牧父祭便之驢、遇温泉者、卽此亞拿、
      verse: 24
    - text: 亞拿子底順、女阿何利巴瑪、
      verse: 25
    - text: 底順子欣但、伊是班、益蘭、基蘭、
      verse: 26
    - text: 以察子辟罕、撒番、亞干、
      verse: 27
    - text: 底珊子烏斯、亞蘭、
      verse: 28
    - text: 何利族長、其畧如左、羅坍族長、朔巴族長、祭便族長、亞拿族長、
      verse: 29
    - text: 底順族長、以察族長、底珊族長、此皆何利人在西珥地爲族長者、○
      verse: 30
    - text: 當以色列人未有王時、王於以東地者、其畧如左、
      verse: 31
    - text: 比珥子比拉爲王於以東、都亭哈巴、
      verse: 32
    - text: 比拉薨、波斯拉人謝拉子約巴嗣位、
      verse: 33
    - text: 約巴薨、提幔人戶珊嗣位、
      verse: 34
    - text: 戶珊薨、比達子哈達、卽昔於摩押田擊米甸人者嗣位、都亞未得、
      verse: 35
    - text: 哈達薨、瑪士利加人桑拉嗣位、
      verse: 36
    - text: 桑拉薨、河濱利河伯人掃羅嗣位、
      verse: 37
    - text: 掃羅薨、亞革波子巴勒哈南嗣位、
      verse: 38
    - text: 巴勒哈南薨、哈達嗣位、都巴烏、其后米希他別、乃米薩合孫、瑪特利之女、○
      verse: 39
    - text: 以掃裔諸族長、依其世系居處名氏、其畧如左、亭納族長、亞勒瓦族長、耶帖族長、
      verse: 40
    - text: 阿何利巴瑪族長、以拉族長、比嫩族長、
      verse: 41
    - text: 基納斯族長、提幔族長、米比薩族長、
      verse: 42
    - text: 瑪基疊族長、以蘭族長、以上所載、皆以東之族長、依其疆域、在其壤地、以東族祖、卽以掃是、
      verse: 43
  - chapter: 37
    verses:
    - text: 雅各居迦南、卽父所旅之地、
      verse: 1
    - text: 其畧如左、孺子約瑟、年十有七、偕兄牧羊、與父妾辟拉悉帕諸子爲侶、以其過告父、
      verse: 2
    - text: 以色列之生約瑟也、年已邁矣、故愛之逾於諸子、爲製彩衣、
      verse: 3
    - text: 諸兄見父愛約瑟逾於己、遂憾之、不能語以善言、○
      verse: 4
    - text: 約瑟得夢、述於諸兄、諸兄憾之愈甚、
      verse: 5
    - text: 約瑟曰、我所夢者、請聽之、
      verse: 6
    - text: 吾儕於田束禾、我所束者起而立、爾所束者環而拜、
      verse: 7
    - text: 諸兄曰、爾果將君我乎、抑轄我乎、故因其夢與言、而益憾之、
      verse: 8
    - text: 約瑟復夢、告諸兄曰、我夢得其二矣、有日月十一星、皆拜我、
      verse: 9
    - text: 約瑟告父兄時、父叱之曰、爾所夢者何耶、我與汝母汝兄、果將俯伏拜爾乎、
      verse: 10
    - text: 諸兄嫉之、惟父誌其言、○
      verse: 11
    - text: 諸兄往示劍、牧父羣羊、
      verse: 12
    - text: 以色列語約瑟曰、來、爾兄非牧於示劍乎、吾將遣爾詣之、曰、我在斯、
      verse: 13
    - text: 曰、往觀諸兄、及羣羊安否、而返告我、遂由希伯崙谷遣之、乃往示劍、
      verse: 14
    - text: 躑躅田間、或遇之曰、爾何求耶、
      verse: 15
    - text: 曰、求我兄、彼牧羊何所、請告我、
      verse: 16
    - text: 曰、已去此矣、我聞其言、將往多坍、約瑟追之、見於多坍、○
      verse: 17
    - text: 約瑟未至、諸兄遙見、共謀殺之、
      verse: 18
    - text: 相語曰、作夢者來矣、
      verse: 19
    - text: 莫若殺之、擲於井、謂爲惡獸所食、觀其夢有何徵驗、
      verse: 20
    - text: 流便聞之、欲救約瑟曰、勿戕其命、
      verse: 21
    - text: 又曰、勿流其血、勿著以手、曠野有井、投之於中可也、蓋欲援之、歸諸其父、
      verse: 22
    - text: 約瑟至、諸兄褫其彩衣、
      verse: 23
    - text: 執而投諸眢井、○
      verse: 24
    - text: 諸兄坐而食餅、望見以實瑪利人、聯隊自基列來、以羣駝負香料乳香沒藥、欲下埃及、
      verse: 25
    - text: 猶大謂兄弟曰、殺弟而匿其血、何益之有、
      verse: 26
    - text: 彼乃我弟、我之骨肉、毋著以手、莫若鬻於以實瑪利人、兄弟從之、
      verse: 27
    - text: 以實瑪利人乃米甸賈、適經其處、諸兄乃援約瑟出井、鬻之、獲金二十、以實瑪利人挈約瑟往埃及、○
      verse: 28
    - text: 流便至井、窺約瑟不在、遂裂己衣、
      verse: 29
    - text: 返見諸弟曰、孺子不在、我將焉往、
      verse: 30
    - text: 昆弟宰牡山羊、濡約瑟衣於血、
      verse: 31
    - text: 遣人攜之詣父曰、我儕得此、試觀爲爾子之衣否、
      verse: 32
    - text: 雅各識之、曰、是吾子之衣也、彼爲惡獸所食、約瑟破裂無疑矣、
      verse: 33
    - text: 遂裂己衣、腰束以麻、傷悼日久、
      verse: 34
    - text: 子女羣來相慰、父不受慰、曰、我必悲哀至於陰府、就子乃已、父之痛子如此、
      verse: 35
    - text: 米甸賈攜約瑟至埃及、鬻與法老臣侍衞長波提乏、
      verse: 36
  - chapter: 38
    verses:
    - text: 維時、猶大離諸昆弟、就亞杜蘭人希拉、
      verse: 1
    - text: 見迦南人書亞女、娶之、與之同室、
      verse: 2
    - text: 婦姙生子、猶大名之曰珥、
      verse: 3
    - text: 再姙生子、母名之曰俄南、
      verse: 4
    - text: 復姙生子、名之曰示拉、時、猶大居於基悉、
      verse: 5
    - text: 猶大爲長子珥娶室、名他瑪、
      verse: 6
    - text: 珥行惡於耶和華前、耶和華殺之、
      verse: 7
    - text: 猶大命俄南曰、汝其與嫂同室、以盡弟分、生子嗣兄、
      verse: 8
    - text: 俄南知子不歸己、不欲爲兄存後、與嫂偕寢時、遺洩於地、
      verse: 9
    - text: 所爲不悅於耶和華、耶和華亦殺之、
      verse: 10
    - text: 猶大恐季子亦死、如二兄然、謂媳他瑪曰、姑居父家、守志勿嫁、待吾子示拉長、遂往居父家、○
      verse: 11
    - text: 久之、猶大妻書亞女死、猶大旣得慰藉、與友亞杜蘭人希拉往亭拿、就剪羊毛者、
      verse: 12
    - text: 或告他瑪曰、汝舅往亭拿剪羊毛、
      verse: 13
    - text: 他瑪見示拉長、而未得嫁之、乃去嫠服、以帕蒙面蔽體、坐於伊拿印邑門、在往亭拿之途側、
      verse: 14
    - text: 猶大見其蔽面、以爲妓、
      verse: 15
    - text: 道旁就之曰、來、我與爾偕寢、蓋不知爲媳也、婦曰、與我偕寢、何以贈我、
      verse: 16
    - text: 曰、必遺羣中山羊之羔、曰、羔未至、與質否、
      verse: 17
    - text: 曰、與爾何質、曰、爾印與紳、及手中杖、乃畀之、遂與偕寢、婦卽懷姙、
      verse: 18
    - text: 起而去、脫帕、仍衣嫠服、
      verse: 19
    - text: 猶大託友亞杜蘭人遺之羔、由婦取質、而不獲見、
      verse: 20
    - text: 詢居民曰、伊拿印道旁、有妓安在、曰、此地無妓、
      verse: 21
    - text: 返見猶大曰、求之不得、居民亦言彼地無妓、
      verse: 22
    - text: 猶大曰、吾旣託爾遺羔、不得其人、任婦得質、免我貽羞、○
      verse: 23
    - text: 約越三月、或告猶大曰、爾媳他瑪有淫行、今已懷姙、猶大曰、曳出焚之、
      verse: 24
    - text: 旣出、遣人謂舅曰、我之懷姙、由於此物之主、試觀此印、及紳與杖、爲誰所有、
      verse: 25
    - text: 猶大承之、曰、我不嫁之與子示拉、婦猶賢於我也、嗣後猶大不復近之、
      verse: 26
    - text: 婦臨產、知其孿生、
      verse: 27
    - text: 產際、其一出手、收生者以絳絲繫之、曰、此首出也、
      verse: 28
    - text: 手入、其他出矣、收生者曰、爾何自坼、故命名法勒斯、
      verse: 29
    - text: 其手繫絳絲者後出、命名謝拉、
      verse: 30
  - chapter: 39
    verses:
    - text: 約瑟被攜至埃及、法老臣侍衞長波提乏、由以實瑪利人購之、
      verse: 1
    - text: 約瑟居其主埃及人家、耶和華偕之、所爲暢遂、
      verse: 2
    - text: 厥主見耶和華偕之、使其諸事亨通、
      verse: 3
    - text: 故加以恩、俾侍左右、委治家業、悉以所有、歸其掌握、
      verse: 4
    - text: 自委治家業、耶和華爲約瑟故、錫嘏其主埃及人家、凡在室在田、咸蒙福祉、
      verse: 5
    - text: 其主遂以所有、悉付約瑟、於己所食外、不知其他、約瑟儀容秀美、○
      verse: 6
    - text: 嗣後主母目約瑟曰、與我偕寢、
      verse: 7
    - text: 約瑟弗從、曰、主不知家事、以凡所有、歸我掌握、
      verse: 8
    - text: 此家之中、莫大於我、除爾爲主室外、無一不歸我者、曷敢干此元惡、獲罪於上帝、
      verse: 9
    - text: 婦日誘之、約瑟弗從、不與偕寢、亦不與同在、
      verse: 10
    - text: 一日入室治事、旁無家人、
      verse: 11
    - text: 主母執其衣、曰、與我偕寢、約瑟棄衣而遁、
      verse: 12
    - text: 婦見其遁、遺衣在手、
      verse: 13
    - text: 則呼家人曰、主使希伯來人至此、調戲我儕、適來欲偕我寢、我厲聲號呼、
      verse: 14
    - text: 彼聞我揚聲、遺衣逃遁而出、
      verse: 15
    - text: 婦存其衣、以待主歸、
      verse: 16
    - text: 至則告曰、爾所攜至之希伯來僕、入而戲我、
      verse: 17
    - text: 我揚聲號呼、彼乃遺衣遁去、○
      verse: 18
    - text: 主聞其妻言曰、僕待我如是、則怒、
      verse: 19
    - text: 執約瑟下獄、卽犯王章者幽囚之處、由是約瑟下獄、
      verse: 20
    - text: 耶和華偕之、施以慈惠、令沾思於司獄、
      verse: 21
    - text: 司獄以獄囚悉畀約瑟掌理、獄中所爲、悉由約瑟、
      verse: 22
    - text: 司獄一無所顧、咸歸約瑟、蓋耶和華偕之、使其所爲、無不亨通、
      verse: 23
  - chapter: 40
    verses:
    - text: 厥後、埃及王之酒政膳長、干犯其主、
      verse: 1
    - text: 法老怒酒政膳長二臣、
      verse: 2
    - text: 下之於獄、在侍衞長第中、卽約瑟幽囚之處、
      verse: 3
    - text: 侍衞長付與約瑟、俾侍其側、二人在獄日久、
      verse: 4
    - text: 王之酒政膳長、繫於獄中、同夜得夢、夢各有兆、
      verse: 5
    - text: 詰朝約瑟入、見其有憂色、
      verse: 6
    - text: 問曰、爾曹今日、何有憂色若是、
      verse: 7
    - text: 曰、我儕得夢、無人能占、曰、占夢豈非由於上帝乎、請述於我、○
      verse: 8
    - text: 酒政以夢告約瑟曰、吾夢有葡萄樹於前、
      verse: 9
    - text: 樹有三枝、恍若萌芽舒蕊、結實纍然而熟、
      verse: 10
    - text: 吾手執法老爵、摘取葡萄、擠汁其中、以奉法老、
      verse: 11
    - text: 約瑟曰、三枝者、三日也、
      verse: 12
    - text: 三日間、法老將提爾出獄、復爾原職、奉爵法老、如昔爲酒政然、此其占也、
      verse: 13
    - text: 爾旣得志、請垂念我、施恩於我、爲我告法老、拯我出此、
      verse: 14
    - text: 我乃被掠、出自希伯來境、在此未作關於繫獄之事、
      verse: 15
    - text: 膳長見其占吉、謂約瑟曰、我亦得夢、有白餅三筐在於首、
      verse: 16
    - text: 上筐盛法老所食之炙饌、有鳥啄之、
      verse: 17
    - text: 約瑟曰、三筐者、三日也、
      verse: 18
    - text: 三日間、法老將斷爾首、懸爾於木、鳥啄汝肉、此其占也、
      verse: 19
    - text: 越至三日、法老誕辰、賜宴羣臣、召酒政膳長出獄、
      verse: 20
    - text: 復酒政職、奉爵於前、
      verse: 21
    - text: 懸膳長於木、悉如約瑟所占、
      verse: 22
    - text: 然酒政不念約瑟、竟忘之矣、
      verse: 23
  - chapter: 41
    verses:
    - text: 越二年、法老夢立河濱、
      verse: 1
    - text: 見七牝牛自河出、色美體肥、齧芻蘆中、
      verse: 2
    - text: 又見七牝牛自河出、色惡體瘠、與前所見之牛、同立河濱、
      verse: 3
    - text: 色惡體瘠者、吞其色美體肥者、法老乃寤、
      verse: 4
    - text: 再寢、復夢、見麥一莖生七穗、旣茂且佳、
      verse: 5
    - text: 後又生七穗、細弱而暴於東風、
      verse: 6
    - text: 細弱之穗、吞其旣茂且佳之七穗、法老寤、知爲夢、
      verse: 7
    - text: 詰朝、中心憂疑、召埃及博士哲人、以夢告之、無能占者、○
      verse: 8
    - text: 酒政謂法老曰、今日我憶昔日之咎、
      verse: 9
    - text: 曩者法老怒臣、以我及膳長、囚於侍衞長第中之獄、
      verse: 10
    - text: 彼與我同夜得夢、夢各有兆、
      verse: 11
    - text: 時、有希伯來少者、偕我在獄、爲侍衞長之役、我儕以夢告之、彼循各夢而占、
      verse: 12
    - text: 後依所占而應、臣得復職、膳長懸木、○
      verse: 13
    - text: 法老遣使召約瑟、急令出獄、薙髮易衣、入覲法老、
      verse: 14
    - text: 法老謂約瑟曰、我得一夢、無人能占、或告我曰、汝聞夢能占之、
      verse: 15
    - text: 約瑟對曰、此非我所能、惟上帝必以平安之兆示法老、
      verse: 16
    - text: 法老曰、我夢立河濱、
      verse: 17
    - text: 見七牛自河出、體肥色美、齧芻蘆中、
      verse: 18
    - text: 又見七牛繼之而上、色惡體瘠、如斯陋劣、遍埃及未之見也、
      verse: 19
    - text: 瘠且惡者、吞其先出之七肥牛、
      verse: 20
    - text: 旣吞、依然陋劣、末由知其食之、我乃寤、
      verse: 21
    - text: 復夢、見一莖生七穗、旣茂且佳、
      verse: 22
    - text: 厥後又生七穗、枯且細、暴於東風、
      verse: 23
    - text: 細者吞其七佳穗、我以此夢告諸博士、莫能述之、○
      verse: 24
    - text: 約瑟謂法老曰、法老之夢一也、上帝以所欲爲、示於法老、
      verse: 25
    - text: 七美牛者、七年也、七佳穗者、亦七年也、其夢維一、
      verse: 26
    - text: 繼而上之七牛、瘠且惡者、七年也、無實之七穗、暴於東風者、亦七年、卽饑年也、
      verse: 27
    - text: 我言上帝以所欲爲示法老者、此之謂也、
      verse: 28
    - text: 遍埃及地、將有七豐年、
      verse: 29
    - text: 後則繼以七饑年、使斯土爲凶荒所滅、不憶前此之豐稔、
      verse: 30
    - text: 蓋後至之凶荒特甚、故疇昔之豐稔不知也、
      verse: 31
    - text: 上帝定此、將速成之、故使法老復夢、
      verse: 32
    - text: 今可擇一才智之士、使治埃及、
      verse: 33
    - text: 亦立羣督於國、俾於七豐年中、征糧五分之一、
      verse: 34
    - text: 斂豐年之糧、歸法老之手、積之於廩、守之於城、
      verse: 35
    - text: 以爲將來七凶年之蓄、庶免此國滅於凶荒、○
      verse: 36
    - text: 法老與羣臣善其言、
      verse: 37
    - text: 法老謂羣臣曰、如此之人、感於上帝之神、豈易得乎、
      verse: 38
    - text: 又謂約瑟曰、上帝旣以此示汝、爾之才智、莫與比擬、
      verse: 39
    - text: 爾可治我家、我民舉止、咸遵爾命、我尊於爾、只在國位、
      verse: 40
    - text: 又曰、我立爾統轄埃及、
      verse: 41
    - text: 遂脫指環、授約瑟手、衣以枲衣、復以金鏈垂其項、
      verse: 42
    - text: 乘以副車、前驅者呼曰跪、由是立爲通國之宰、
      verse: 43
    - text: 法老謂約瑟曰、我乃法老、埃及通國、非有爾命、無敢舉手足者、
      verse: 44
    - text: 法老賜約瑟名曰撒發那忒巴內亞、以安邑祭司波提非拉女亞西納妻之、約瑟出巡埃及、○
      verse: 45
    - text: 約瑟覲埃及王法老時、年已三十、爰離法老、遍巡四方、
      verse: 46
    - text: 七豐年中、物產蕃盛、
      verse: 47
    - text: 約瑟斂埃及七年之糧、儲於城內、各邑郊之糧、儲於本邑、
      verse: 48
    - text: 遂積穀如海沙之多、不復計算、不可勝數故也、
      verse: 49
    - text: 荒年未至、安邑祭司波提非拉女亞西納、爲約瑟生二子、
      verse: 50
    - text: 長子命名瑪拿西、曰、上帝使我不復念昔日之苦、以及父家、
      verse: 51
    - text: 季子命名以法蓮、曰、上帝於我歷苦之地、使我昌熾、○
      verse: 52
    - text: 埃及地、七年之豐裕旣過、
      verse: 53
    - text: 七年之凶荒繼至、應約瑟言、列國皆饑、惟埃及遍處有糧、
      verse: 54
    - text: 迨埃及饑、民求食於法老、法老諭曰、往見約瑟、循其所命而行、
      verse: 55
    - text: 維時、天下皆饑、埃及之饑亦甚、約瑟遂啟倉廩、糶糧於埃及人、
      verse: 56
    - text: 諸國至埃及、乞糴於約瑟、天下皆饑故也、
      verse: 57
  - chapter: 42
    verses:
    - text: 雅各知埃及有糧、謂諸子曰、爾曹曷相觀望、
      verse: 1
    - text: 我聞埃及有糧、可往糴之、以延生命、免於死亡、
      verse: 2
    - text: 於是約瑟諸昆十人、往糴於埃及、
      verse: 3
    - text: 其弟便雅憫、雅各不遣之偕行、曰、恐其罹害、
      verse: 4
    - text: 羣詣埃及糴糧、以色列諸子亦至、迦南地饑故也、
      verse: 5
    - text: 時、約瑟秉國鈞、糶糧於兆民、諸昆至、俯伏以拜、
      verse: 6
    - text: 約瑟見而識之、佯爲不識、厲聲曰、爾奚自、曰、自迦南來乞糴、
      verse: 7
    - text: 約瑟識諸昆、而諸昆不之識、
      verse: 8
    - text: 約瑟憶前夢、語諸昆曰、爾曹乃偵者、今來此、特窺是邦之虛實耳、
      verse: 9
    - text: 曰、吾主、不然、僕爲乞糴而來、
      verse: 10
    - text: 我儕一父所生、爲人篤實、非偵者也、
      verse: 11
    - text: 曰、否、爾曹來窺是邦之虛實耳、
      verse: 12
    - text: 曰、僕昆弟十二、迦南一人之子、一弟已亡、季者偕父、
      verse: 13
    - text: 約瑟曰、汝爲偵者、我言誠是、
      verse: 14
    - text: 若不攜季者至、以徵爾言之眞僞、吾指法老生命而誓、不許爾出此、
      verse: 15
    - text: 爾中惟遣一人攜汝弟來、其餘禁錮、俟徵爾語、知爾誠否、非然、吾指法老生命而言、汝果偵者、
      verse: 16
    - text: 遂同幽於獄三日、○
      verse: 17
    - text: 至三日、語之曰、我寅畏上帝、有一策焉、爾若從之、則可得生、
      verse: 18
    - text: 爾果篤實、則囚一人於獄、其餘載糧而歸、以救爾家之饑、
      verse: 19
    - text: 攜季者至、以徵爾言、免於死亡、乃遵命而行、
      verse: 20
    - text: 相語曰、昔吾儕緣弟獲戾、見其苦衷、而不聽其祈求、故遭此難、
      verse: 21
    - text: 流便曰、我豈不曰、勿干咎於孺子、惟爾弗聽、故討其血於我也、
      verse: 22
    - text: 諸昆不知約瑟識其言、蓋彼此藉譯傳語、
      verse: 23
    - text: 約瑟退而哭、復出與語、自衆中取西緬、繫之於前、
      verse: 24
    - text: 命以糧充諸昆囊、各反其金於中、饋之餱糧、遂如命以行、○
      verse: 25
    - text: 其人負糧於驢而去、
      verse: 26
    - text: 至旅邸、一人啟囊、以糧飼驢、見金在囊口、
      verse: 27
    - text: 告昆弟曰、我金見反、猶在於囊、衆心沮喪、戰慄而相告曰、上帝於我、所爲何耶、
      verse: 28
    - text: 遂歸迦南、見父雅各、告以所遇、
      verse: 29
    - text: 曰、國宰厲聲叱我、以我爲偵者、
      verse: 30
    - text: 我曰、吾儕爲人篤實、非偵者也、
      verse: 31
    - text: 同父昆弟、十有二人、一弟已亡、季者偕父、在於迦南、
      verse: 32
    - text: 國宰謂我曰、爾果篤實、有策可知、卽於爾中、必留一人偕我、其餘載糧、以救爾家之饑、
      verse: 33
    - text: 攜季者來斯、則知爾非偵者、誠爲篤實、我乃反爾昆弟、聽爾貿易於國、○
      verse: 34
    - text: 迨傾厥囊、所緘之金、具在其中、父子見之、皆懼、
      verse: 35
    - text: 其父雅各謂之曰、爾曹喪我子矣、約瑟已亡、西緬亦亡、今欲取便雅憫、此皆有害於我、
      verse: 36
    - text: 流便語父曰、請付我手、我必反之、不攜之歸、殺我二子可也、
      verse: 37
    - text: 曰、我之幼子、必不與爾偕行、其兄已亡、惟彼獨存、如途間遭害、則爾使我皓首慘然下陰府矣、
      verse: 38
  - chapter: 43
    verses:
    - text: 境內饑甚、
      verse: 1
    - text: 埃及所運之糧已罄、父曰、復往、少爲乞糴、
      verse: 2
    - text: 猶大曰、其人切告我曰、如不攜季者至、不得覿吾面、
      verse: 3
    - text: 若遣弟偕往、我則爲爾乞糴、
      verse: 4
    - text: 不遣、我則不往、蓋其人曰、如不攜季者至、不得覿吾面、
      verse: 5
    - text: 以色列曰、胡爲如是苦我、告以有弟、
      verse: 6
    - text: 曰、其人詰我及戚族云、爾父尚在、猶有弟否、我以實告、豈知其命我攜弟來耶、
      verse: 7
    - text: 猶大謂父以色列曰、遣孺子與我偕、卽起而往、爾我曁子女、均可延生不死、
      verse: 8
    - text: 我敢保之、惟我是問、如不攜歸、置於爾前、我畢生負咎、
      verse: 9
    - text: 若無濡滯、已往返者再、
      verse: 10
    - text: 其父以色列曰、若然、可如是行、盛斯土之佳品於器、攜饋其人以爲禮、乳香與蜜少許、及香料、沒藥、榧子、杏仁、
      verse: 11
    - text: 挈金乞糴、倍其前數、昔得於囊之金、悉以返之、恐其或有差謬也、
      verse: 12
    - text: 更攜汝弟、往見其人、
      verse: 13
    - text: 願全能之上帝、使爾蒙矜恤於其前、釋爾兄與便雅憫、若我喪子、則喪之耳、
      verse: 14
    - text: 遂取品物、挈糴金倍其數、及便雅憫詣埃及、立約瑟前、○
      verse: 15
    - text: 約瑟見便雅憫偕至、謂家宰曰、導此人入室、宰牲設席、是日亭午、彼與我共食、
      verse: 16
    - text: 家宰遵命、導之入室、
      verse: 17
    - text: 十人導至約瑟家、則懼、曰、緣昔反金於囊、故招我入、欲乘隙攻我、執我爲奴、而攘我驢、
      verse: 18
    - text: 乃就家宰於門側、謂之曰、
      verse: 19
    - text: 吾主、昔我來此乞糴、
      verse: 20
    - text: 歸至旅邸、啟囊、見各人之金猶在、其數無缺、今我反之、
      verse: 21
    - text: 此外尚挈金乞糴、藏金於囊、不識誰爲之、
      verse: 22
    - text: 曰、安哉、無懼、爾之上帝、卽爾父之上帝、賜財於爾囊、爾金我已受之矣、遂出西緬相見、
      verse: 23
    - text: 咸導入約瑟室、給水濯足、且飼其驢、
      verse: 24
    - text: 昆弟聞將食於此、乃備品物、以待約瑟亭午至、○
      verse: 25
    - text: 約瑟旣歸、昆弟陳品物於室、俯伏拜之、
      verse: 26
    - text: 約瑟問其安、曰、汝前言之老父、尚在無恙乎、
      verse: 27
    - text: 曰、吾主之僕我父、尚在無恙、遂鞠躬而拜、
      verse: 28
    - text: 約瑟目覩同母弟便雅憫、曰、爾前言之季弟、卽斯人乎、又曰、小子、願上帝施恩於汝、
      verse: 29
    - text: 約瑟慕弟情急、擇所而哭、乃入內室哭焉、
      verse: 30
    - text: 後靧面出、強制其情、命進饌、
      verse: 31
    - text: 遂進之、約瑟一席、昆弟一席、共食之埃及人一席、緣埃及人與希伯來族同席、以爲不屑、
      verse: 32
    - text: 昆弟列坐於前、長幼各依其序、彼此異之、
      verse: 33
    - text: 約瑟推食食之、惟便雅憫之饌五倍、遂飲同樂、
      verse: 34
  - chapter: 44
    verses:
    - text: 約瑟命家宰曰、以糧充其人之囊、依所能負、反金於中、
      verse: 1
    - text: 以我銀爵、與季者之糴金、置於季者囊、家宰如命而行、
      verse: 2
    - text: 黎明、人與驢、俱遣之去、
      verse: 3
    - text: 距邑未遠、約瑟謂家宰曰、起追其人、及之、則曰、曷以惡報善耶、
      verse: 4
    - text: 此器非吾主所用以飲、而藉以卜者乎、爾行此事、是不良也、
      verse: 5
    - text: 追旣及、如言以告、
      verse: 6
    - text: 曰、吾主、何出此言、斯事僕斷不爲、
      verse: 7
    - text: 昔得金於囊、我自迦南來、攜以反爾、則我豈竊金銀於爾主之室乎、
      verse: 8
    - text: 可索僕中、獲之於誰、卽致之死、我衆爲爾奴、
      verse: 9
    - text: 曰、如爾言、獲之於誰、當爲我奴、餘皆無辜、
      verse: 10
    - text: 各急下囊啟之、
      verse: 11
    - text: 家宰索焉、自長迄幼、得爵於便雅憫囊、
      verse: 12
    - text: 衆則裂衣、使驢負載、而返於邑、○
      verse: 13
    - text: 猶大與昆弟至、約瑟尚在室、遂俯伏其前焉、
      verse: 14
    - text: 約瑟曰、爾所行者何耶、我之爲人、信能占卜、爾不知乎、
      verse: 15
    - text: 猶大曰、我儕於主、夫復何言、尚有何辭、焉能自解、上帝摘僕之咎、獲爵於其手者、與我儕咸爲主之奴、
      verse: 16
    - text: 約瑟曰、我斷不爲此、獲爵於其手者、當爲我奴、爾衆安然以歸、見父可也、○
      verse: 17
    - text: 猶大前曰、吾主歟、爾與法老一體、容僕進一言於主耳、請毋怒、
      verse: 18
    - text: 昔主問僕云、父尚在否、有兄弟否、
      verse: 19
    - text: 我告吾主曰、老父尚在、暮年生季子、其同母之兄亡矣、厥母惟遺此子、父愛之、
      verse: 20
    - text: 主語僕曰、攜之來、使我目覩之、
      verse: 21
    - text: 僕告主曰、孺子不能離父、離之則父死、
      verse: 22
    - text: 主曰、季弟不偕至、爾曹不復覿吾面、
      verse: 23
    - text: 僕歸、見主之僕我父、以主言告之、
      verse: 24
    - text: 父曰、復往、少爲乞糴、
      verse: 25
    - text: 僕曰、不可往也、若季弟偕往則可、蓋季弟不同行、不得見其人之面、
      verse: 26
    - text: 主之僕我父曰、爾知我妻惟生二子、
      verse: 27
    - text: 一出不歸、我曰必破裂矣、至今未見、
      verse: 28
    - text: 若亦攜此而去、設其遘害、則爾使我皓首慘然下陰府矣、
      verse: 29
    - text: 父子二人、相依爲命、我歸見主之僕我父、而孺子不與我偕、
      verse: 30
    - text: 父不見孺子必死、是僕使主之僕我父、皓首慘然下陰府也、
      verse: 31
    - text: 且僕曾保孺子於父曰、如不攜歸以見、我畢生負咎於父前、
      verse: 32
    - text: 今求准僕代孺子居此、爲吾主之奴、容其偕兄歸、
      verse: 33
    - text: 若孺子不與我同返、父之悲慘、何忍見乎、
      verse: 34
  - chapter: 45
    verses:
    - text: 約瑟當侍者前、情不能制、遂呼曰、屛衆、約瑟使昆弟相識時、左右無人、
      verse: 1
    - text: 遂大聲號哭、埃及人與法老家悉聞之、
      verse: 2
    - text: 約瑟謂昆弟曰、我乃約瑟、吾父尚在乎、昆弟惶懼於其前、無辭以對、
      verse: 3
    - text: 約瑟曰、請前、則皆前、曰、吾乃爾弟約瑟、爾鬻於埃及者、
      verse: 4
    - text: 勿以鬻我來此、自憂自恨、蓋上帝遣我先爾而至、以全爾生、
      verse: 5
    - text: 境內已饑二年、猶有五載、無稼無穡、
      verse: 6
    - text: 上帝遣我先爾而至、存爾後裔於世、大施拯救、以全爾生、
      verse: 7
    - text: 我之至此、非爾所使、乃上帝也、使我爲法老父、兼司宗室、治理埃及通國、
      verse: 8
    - text: 爾速詣吾父、告曰、汝子約瑟言上帝立我爲埃及宰、請來此、毋稽留、
      verse: 9
    - text: 爾與子孫牛羊、及凡所有、居於歌珊、密邇乎我、
      verse: 10
    - text: 饑饉尚有五年、我於彼供養爾、庶免爾與眷聚、及所有者匱乏、
      verse: 11
    - text: 我親與爾言、爾曹與弟便雅憫、皆目覩之、
      verse: 12
    - text: 我在埃及所得之榮曁爾所見、返告吾父、速迎之來、
      verse: 13
    - text: 遂抱弟便雅憫頸而哭、便雅憫亦抱其頸而哭、
      verse: 14
    - text: 約瑟與諸昆弟接吻而哭、厥後、昆弟始與之言、○
      verse: 15
    - text: 其事聞於法老宮、曰、約瑟之兄弟至、法老與其臣咸悅、
      verse: 16
    - text: 法老命約瑟曰、囑爾兄弟負物於畜、而往迦南、
      verse: 17
    - text: 迎父與眷聚就我、我必以埃及嘉物予爾、俾爾食其肥甘、
      verse: 18
    - text: 今我命爾、必如是行、以埃及車、載厥妻孥、迎父而至、
      verse: 19
    - text: 毋惜爾之器用、蓋埃及嘉物、皆爲爾有也、○
      verse: 20
    - text: 以色列諸子、依此而行、約瑟循法老命、給之車乘、饋之餱糧、
      verse: 21
    - text: 各贈衣一襲、贈便雅憫金三百、衣五襲、
      verse: 22
    - text: 其饋父也、牡驢十、負埃及之嘉物、牝驢十、負糧與食品爲父途中之需、
      verse: 23
    - text: 遣兄弟歸、曰、途間愼毋相爭、
      verse: 24
    - text: 遂離埃及往迦南、詣父雅各、
      verse: 25
    - text: 告之曰、約瑟尚在、爲埃及通國之宰、雅各心灰、不信其言、
      verse: 26
    - text: 諸子告以約瑟語、雅各見約瑟遣車載己、其神復蘇、
      verse: 27
    - text: 曰、足矣、吾子約瑟尚在、我未死、必往見之、
      verse: 28
  - chapter: 46
    verses:
    - text: 以色列攜凡所有啟行、至別是巴、獻祭於父以撒之上帝、
      verse: 1
    - text: 夜間、上帝於異象中、呼以色列曰、雅各、雅各、曰、吾在此、
      verse: 2
    - text: 曰、我乃上帝、卽爾父之上帝、爾往埃及、勿懼、在彼、我必使爾成爲大國、
      verse: 3
    - text: 我將偕爾至埃及、導爾歸故土、約瑟將按厥手、俾爾瞑目、
      verse: 4
    - text: 雅各由別是巴啟行、諸子以法老所遣之車、載父雅各、及其妻孥、
      verse: 5
    - text: 雅各與其戚屬、挈羣畜、曁在迦南所得之貨財、往於埃及、
      verse: 6
    - text: 諸子、諸孫、諸女、諸孫女、咸至埃及、○
      verse: 7
    - text: 以色列族至埃及者、其名如左、雅各與其諸子、長子流便、
      verse: 8
    - text: 流便之子、哈諾、法路、希斯崙、迦米、
      verse: 9
    - text: 西緬之子、耶母利、雅憫、阿轄、雅斤、瑣轄、及迦南女所生之掃羅、
      verse: 10
    - text: 利未之子、革順、哥轄、米拉利、
      verse: 11
    - text: 猶大之子、珥、俄南、示拉、法勒斯、謝拉、珥與俄南死於迦南、法勒斯之子希斯倫、哈母勒、
      verse: 12
    - text: 以薩迦之子、陀拉、普瓦、約伯、伸崙、
      verse: 13
    - text: 西布倫之子、西烈、以倫、雅利、
      verse: 14
    - text: 此利亞在巴旦亞蘭、從雅各所生之子孫、與女底拿、共三十三人、
      verse: 15
    - text: 迦得之子、洗非芸、哈基、書尼、以斯本、以利、亞羅底、亞列利、
      verse: 16
    - text: 亞設之子、音拿、亦施瓦、亦施韋、比利亞、及女西拉、比利亞之子、希別、瑪結、
      verse: 17
    - text: 此拉班所賜利亞之婢悉帕、從雅各所生之子孫、共十六人、
      verse: 18
    - text: 雅各妻拉結之子、約瑟、便雅憫、
      verse: 19
    - text: 安邑祭司波提非拉女亞西納、在埃及從約瑟生瑪拿西、以法蓮、
      verse: 20
    - text: 便雅憫之子、比拉、比結、亞實別、基拉、乃幔、以希、羅實、母平、戶平、亞勒、
      verse: 21
    - text: 此拉結從雅各所生之子孫、共十四人、
      verse: 22
    - text: 但之子戶伸、
      verse: 23
    - text: 拿弗他利之子、雅薛、沽尼、耶色、示冷、
      verse: 24
    - text: 此拉班所賜拉結之婢辟拉、從雅各所生之子孫、共七人、
      verse: 25
    - text: 凡雅各所出、同至埃及者、共六十六人、子婦不與焉、
      verse: 26
    - text: 約瑟在埃及生二子、屬於雅各家至埃及者、共七十人、○
      verse: 27
    - text: 雅各遣猶大先詣約瑟、導往歌珊、衆咸至焉、
      verse: 28
    - text: 約瑟備車、往歌珊迓父、見之、抱頸而哭不輟、
      verse: 29
    - text: 以色列謂約瑟曰、爾旣尚存、我見汝面、雖死無憾、
      verse: 30
    - text: 約瑟謂昆弟及父家曰、我將往告法老、昔在迦南、我之昆弟曁父家咸至、
      verse: 31
    - text: 彼乃牧者、養畜爲業、今攜牛羊、及凡所有而至、
      verse: 32
    - text: 法老召爾時、問汝何業、
      verse: 33
    - text: 則曰、爾僕自幼迄今、養畜爲業、我祖亦然、如是、可居歌珊、蓋埃及人視牧者爲可憎也、
      verse: 34
  - chapter: 47
    verses:
    - text: 約瑟覲法老、告曰、我之父兄、挈牛羊及所有、來自迦南、今在歌珊、
      verse: 1
    - text: 約瑟簡兄弟五人、引見法老、
      verse: 2
    - text: 法老曰、爾操何業、曰、僕與祖俱牧羊、
      verse: 3
    - text: 又曰、迦南饑甚、牲畜無芻、故來旅此、求許僕居歌珊、
      verse: 4
    - text: 法老諭約瑟曰、爾之父兄、旣至爾處、
      verse: 5
    - text: 埃及地在爾前、俾爾父兄、處彼膏壤、可任其居歌珊、倘知昆弟中有能者、使爲我牧畜長、
      verse: 6
    - text: 約瑟引父覲法老、雅各爲法老祝嘏、
      verse: 7
    - text: 法老問之曰、爾年幾何矣、
      verse: 8
    - text: 對曰、余旅世年百有三十、我之歲月無幾、且歷艱苦、不及吾祖旅世之年、
      verse: 9
    - text: 雅各再爲法老祝嘏而退、
      verse: 10
    - text: 約瑟循法老命、處父兄於埃及之沃土、卽蘭塞境、與之爲業、
      verse: 11
    - text: 約瑟供養父兄、曁父眷屬、各視其家而給之、○
      verse: 12
    - text: 饑旣太甚、四方無糧、埃及迦南、因而匱乏、
      verse: 13
    - text: 埃及與迦南人、以金易糧、約瑟斂二地所有之金、儲於法老之庫、
      verse: 14
    - text: 埃及迦南之金已盡、埃及人詣約瑟曰、金盡矣、請予我糧、奚爲斃於爾前、
      verse: 15
    - text: 約瑟曰、金旣盡、以畜付我、我以糧易之、
      verse: 16
    - text: 民牽畜就約瑟、約瑟以糧易其驢馬牛羊、是年因易其畜、給之以糧、
      verse: 17
    - text: 歲終、明年民復至曰、在主之前、我不敢隱、我金已盡、羣畜悉歸吾主、可見我無所有、惟身與田而已、
      verse: 18
    - text: 何忍見我死而田荒、請以糧購我及我田、我與我田、効力於法老、第給我以種、使我延生不死、而田不荒、○
      verse: 19
    - text: 埃及人窘於饑、各鬻其田、約瑟爲法老購之、通國之田、皆歸法老、
      verse: 20
    - text: 約瑟移埃及四境之民於城邑、
      verse: 21
    - text: 惟祭司之田未購、蓋法老頒糧於祭司、祭司食其糈、故不鬻田、
      verse: 22
    - text: 約瑟告民曰、今我爲法老購爾及田、有種於此、播田可也、
      verse: 23
    - text: 穡時、當五輸其一、以納法老、爾得其四、爲種以播、亦爲爾及爾家人稚子所食、
      verse: 24
    - text: 曰、爾援我命、願沾主恩、爲法老僕、
      verse: 25
    - text: 約瑟立埃及田賦之法、五輸其一、以納法老、獨祭司之田、不歸法老、以迄於今、○
      verse: 26
    - text: 以色列族居埃及之歌珊、在彼獲業、生育甚多、
      verse: 27
    - text: 雅各居埃及十有七年、享壽一百四十七歲、
      verse: 28
    - text: 以色列死期將至、召子約瑟曰、如爲爾所愛、則當置手於吾髀下、誓以仁誠待我、勿葬我於埃及、
      verse: 29
    - text: 俟我與祖父偕眠時、必攜我出埃及、葬於先人之兆、曰、必循爾命而行、
      verse: 30
    - text: 曰、爾誓之、遂誓之、以色列乃倚牀頭、而崇拜焉、
      verse: 31
  - chapter: 48
    verses:
    - text: 厥後、或告約瑟曰、爾父有疾、約瑟攜二子瑪拿西以法蓮至、
      verse: 1
    - text: 或告雅各曰、汝子約瑟來見、以色列強坐於牀、
      verse: 2
    - text: 謂約瑟曰、昔在迦南之路斯、全能上帝顯見、錫嘏於我、
      verse: 3
    - text: 曰、我將使爾生育繁多、成爲羣族、以斯土錫爾、爰及苗裔、以爲恆業、
      verse: 4
    - text: 我未至埃及、爾所生之二子、以法蓮瑪拿西、俱屬於我、如流便西緬然、
      verse: 5
    - text: 嗣後爾有所生、則爲爾子、於彼昆弟名下共其業、
      verse: 6
    - text: 昔我自巴旦至迦南、途間去以法他無幾、拉結死、我葬之以法他、卽伯利恆途側、○
      verse: 7
    - text: 以色列見約瑟二子、曰、此何人也、
      verse: 8
    - text: 約瑟曰、乃上帝於斯、所賜我之子、曰、擄之來前、我爲祝嘏、
      verse: 9
    - text: 以色列年邁、目昏無見、約瑟攜子進前、乃吻而抱之、
      verse: 10
    - text: 謂約瑟曰、吾不意覿爾面、上帝復使覩爾子、
      verse: 11
    - text: 約瑟令二子離膝前、而自伏地以拜、
      verse: 12
    - text: 後攜二子、右執以法蓮、向以色列左、左執瑪拿西、向以色列右、進於其前、
      verse: 13
    - text: 以色列伸右手、按季子以法蓮首、以左手按長子瑪拿西首、交叉其臂、有意存焉、
      verse: 14
    - text: 乃祝約瑟曰、昔我祖父亞伯拉罕以撒所崇事之上帝、迄今一生育我之上帝、
      verse: 15
    - text: 拯我出患難之使者、願其錫嘏童蒙、使歸我及我祖父亞伯拉罕以撒名下、繁衍於地、
      verse: 16
    - text: 約瑟見父以右手按以法蓮首、不悅、乃舉父手、欲自以法蓮首、移於瑪拿西首、
      verse: 17
    - text: 曰、吾父勿爾、此乃長子、請按右手於其首、
      verse: 18
    - text: 父不許、曰、吾子、我知之矣、此子亦必成爲一族、且復昌大、惟季必越於長、其裔成爲羣族、
      verse: 19
    - text: 是日祝之曰、以色列族祝嘏、必曰、願上帝使之若以法蓮瑪拿西然、於是立以法蓮在瑪拿西之先、
      verse: 20
    - text: 以色列語約瑟曰、我將死矣、惟上帝必偕爾、俾返先人之處、
      verse: 21
    - text: 今我賜爾一區、較諸昆弟爲尤多、其地卽我以刃以弓、奪於亞摩利人之手者也、
      verse: 22
  - chapter: 49
    verses:
    - text: 雅各召諸子曰、爾其會集、我以日後所遇之事告爾、
      verse: 1
    - text: 雅各諸子咸集以聽、從爾父以色列言、
      verse: 2
    - text: 流便歟、爾乃吾之冢子、吾之能力、我強健時、所首生者、厥榮及權、超越於衆、
      verse: 3
    - text: 惟爾如水之沸、故不卓犖、緣登父牀、而汚我榻、
      verse: 4
    - text: 西緬利未、乃兄弟也、所用之刃、是爲兇器、
      verse: 5
    - text: 我心不與同謀、我靈不與共會、蓋其乘怒而戕人命、縱欲而斷牛筋、
      verse: 6
    - text: 厥怒烈可呪、厥氣暴可詛、我必分之於雅各家、散之於以色列族、
      verse: 7
    - text: 維汝猶大、兄弟頌揚、爾父之子、伏拜爾前、爾手扼敵之頸、
      verse: 8
    - text: 吾子猶大、猛如稚獅、食其所攫而去、臥如牡獅、蹲如牝獅、孰敢攖之、
      verse: 9
    - text: 厥梃不離猶大、秉鈞者之杖、弗去其足間、迨細羅至、民咸歸之、
      verse: 10
    - text: 縶驢於葡萄樹、維小驢於葡萄樹之佳者、以酒澣衣、以葡萄汁濯服、
      verse: 11
    - text: 厥目緣酒而赤、厥齒緣乳而白、
      verse: 12
    - text: 西布倫將居海濱、爲泊舟之所、界延西頓、
      verse: 13
    - text: 以薩迦如健驢、臥於羊牢、
      verse: 14
    - text: 視安靜爲可嘉、見土壤之甚美、鞠躬而負荷、作苦以服役、
      verse: 15
    - text: 但爲以色列支派之一、將治其民、
      verse: 16
    - text: 但爲道上之蛇、途間之蝮、以傷馬足、而墜騎者、
      verse: 17
    - text: 耶和華歟、爾之拯救、我所企望、
      verse: 18
    - text: 迦得爲軍所逼、反迫其後、
      verse: 19
    - text: 亞設所產食物、乃爲肥甘、必出珍饈、爲王所用、
      verse: 20
    - text: 拿弗他利如釋放之麀鹿、陳述嘉言、
      verse: 21
    - text: 約瑟如結實之樹枝、在於泉旁、其條蔓延踰垣、
      verse: 22
    - text: 矢人虐遇之、射傷之、窘迫之、
      verse: 23
    - text: 然其弓堅勁、其臂健捷、惟賴雅各全能之主、其爲牧者、以色列之磐石、由之而出、
      verse: 24
    - text: 彼爲爾父之上帝、必輔助爾、全能之主、必錫嘏爾、賜以上天之祜、源泉之澤、產育乳哺之福、
      verse: 25
    - text: 汝父所祝之嘏、愈於吾祖所祝之嘏、如岡陵之恆久、如山嶽之高大、悉歸約瑟之首、臨乎冠昆弟者之頂、
      verse: 26
    - text: 便雅憫如攫物之狼、朝吞所獲、夕分所奪、○
      verse: 27
    - text: 此乃以色列十二支派、其父爲之祝嘏而言、各依其所應得者、
      verse: 28
    - text: 復命之曰、我將歸於列祖、當葬我於吾祖父之側、在赫人以弗崙田之穴、
      verse: 29
    - text: 卽迦南境、與幔利相對、麥比拉田之穴、昔亞伯拉罕自赫人以弗崙、所購爲業之塚地、
      verse: 30
    - text: 曩於斯處、葬亞伯拉罕及其妻撒拉、亦葬以撒及其妻利百加、我亦葬利亞、
      verse: 31
    - text: 其田與穴、購自赫人、
      verse: 32
    - text: 雅各命衆子畢、斂足於牀、氣絕而終、歸於列祖、
      verse: 33
  - chapter: 50
    verses:
    - text: 約瑟俯於父面、涕泣而吻之、
      verse: 1
    - text: 命其醫士、以香料殮父尸、遂以香料殮之、
      verse: 2
    - text: 歷至四旬、厥期旣盈、埃及人哭之七旬、○
      verse: 3
    - text: 哭期旣竟、約瑟語法老之臣曰、若蒙汝恩、請告法老曰、
      verse: 4
    - text: 吾父使我誓云、我將死矣、必葬於迦南地所修之墓、求容我往、葬父而返、
      verse: 5
    - text: 法老曰、依汝父令爾所誓、可往葬之、
      verse: 6
    - text: 約瑟遂往葬父、法老之臣、與宮庭長老、曁埃及長老偕行、
      verse: 7
    - text: 約瑟眷聚、昆弟戚族俱往、獨留孩稚牛羊於歌珊、
      verse: 8
    - text: 車馬同行、羣從成隊、
      verse: 9
    - text: 至約但東、亞達禾場、號哭慟甚、約瑟爲父悲哀七日、
      verse: 10
    - text: 迦南居民、見其在亞達禾場號哭、則曰、埃及人之悲哀、甚矣哉、故其地名曰亞伯麥西、在約但東、
      verse: 11
    - text: 雅各諸子、循父命而行、
      verse: 12
    - text: 舁父至迦南、葬於麥比拉田之穴、與幔利相對、昔亞伯拉罕自赫人以弗崙、所購爲業之塚地、○
      verse: 13
    - text: 約瑟葬父旣畢、與昆弟及送葬者、咸歸埃及、○
      verse: 14
    - text: 約瑟昆弟見父旣沒、相語曰、約瑟或憾我、念我之惡待、而盡報之、
      verse: 15
    - text: 乃遣人語約瑟曰、父未沒之先、囑云、
      verse: 16
    - text: 當謂約瑟曰、昔諸昆惡待於爾、請宥諸昆之罪、我儕爲汝父上帝之僕、請赦我過、言間、約瑟哭焉、
      verse: 17
    - text: 昆弟咸至、俯伏其前、曰我爲爾僕、
      verse: 18
    - text: 約瑟曰、毋懼、我豈代爲上帝乎、
      verse: 19
    - text: 爾曹意欲害我、而上帝反益我、以保兆人之命、得如今日、
      verse: 20
    - text: 今爾勿恐、我必養爾、及爾子孫、遂以善言慰藉之、○
      verse: 21
    - text: 約瑟與父家屬居埃及、享壽百有十歲、
      verse: 22
    - text: 得見以法蓮之子孫三代、瑪拿西孫、瑪吉之子、亦育於其膝前、
      verse: 23
    - text: 約瑟謂昆弟曰、我瀕死矣、上帝必眷顧爾、導爾出斯土、反至所誓賜亞伯拉罕以撒雅各之地、
      verse: 24
    - text: 約瑟使以色列族發誓、曰、上帝必眷顧爾、須攜我骨出於斯土、
      verse: 25
    - text: 約瑟享壽百有十歲而終、人以香料殮之、蓋棺於埃及、
      verse: 26
  name: Genesis
- chapters:
  - chapter: 1
    verses:
    - text: 以色列子、各攜眷屬、偕雅各至埃及者、其名如左、
      verse: 1
    - text: 流便、西緬、利未、猶大、
      verse: 2
    - text: 以薩迦、西布倫、便雅憫、
      verse: 3
    - text: 但、拿弗他利、迦得、亞設、
      verse: 4
    - text: 凡由雅各而出者、共七十人、約瑟已在埃及、
      verse: 5
    - text: 約瑟與諸昆弟、及同世之人皆沒、
      verse: 6
    - text: 以色列族生育繁多、昌熾強大、充滿是邦、○
      verse: 7
    - text: 埃及有新王起、不知約瑟、
      verse: 8
    - text: 告民曰、以色列族強庶過我、
      verse: 9
    - text: 莫若以智謀馭之、免其衆多、遇有戰事、附敵攻我、離國而去、
      verse: 10
    - text: 於是立督、加重負以虐之、使爲法老建比東蘭塞二邑、以爲府庫、
      verse: 11
    - text: 然虐之愈甚、其生愈繁、埃及人憂之、
      verse: 12
    - text: 遂嚴督其役、
      verse: 13
    - text: 使之作苦、以勞其生、和泥、陶瓦、力田、所服之役、無不以嚴、○
      verse: 14
    - text: 希伯來之收生者、一名施弗拉、一名普阿、
      verse: 15
    - text: 埃及王命之曰、爾爲希伯來婦收生、值臨產時、男則殺之、女則存焉、
      verse: 16
    - text: 惟收生者畏上帝、不遵埃及王命、竟存男子、
      verse: 17
    - text: 王召之曰、存男奚爲、
      verse: 18
    - text: 對曰、希伯來婦健捷、與埃及婦不同、收生者未至、而子已產矣、
      verse: 19
    - text: 緣此、上帝施恩於收生者、民之生育、繁衍強大、
      verse: 20
    - text: 因收生者畏上帝、上帝俾其成立家室、
      verse: 21
    - text: 法老命其民曰、凡其所生之男、悉投諸河、生女則全其命、
      verse: 22
  - chapter: 2
    verses:
    - text: 有利未族人、娶利未族女、
      verse: 1
    - text: 懷姙生子、見子俊美、匿之三月、
      verse: 2
    - text: 不可復匿、則取萑爲箱、以石漆瀝青塗之、納子其中、置於河濱蘆間、
      verse: 3
    - text: 子之姊遙立、視其所遇若何、
      verse: 4
    - text: 時、法老女臨河以浴、其婢遊於河濱、女見蘆中有箱、遣婢取之、
      verse: 5
    - text: 啟箱見子、子哭、遂憐之、曰、此希伯來人之子也、
      verse: 6
    - text: 子之姊謂法老女曰、我往招希伯來乳媼、以哺此子可乎、
      verse: 7
    - text: 曰、可、乃往招其子之母、
      verse: 8
    - text: 法老女謂之曰、取此子爲我哺之、我予汝值、婦取子哺之、
      verse: 9
    - text: 子稍長、母攜之詣法老女、遂爲其子、女名之曰摩西、曰、我援之於水、○
      verse: 10
    - text: 摩西旣壯、至昆弟處、視其作苦、見埃及人擊其兄弟希伯來人、
      verse: 11
    - text: 顧左右無人、遂擊殺埃及人、掩之以沙、
      verse: 12
    - text: 翌日復出、見希伯來二人鬬、謂不義者曰、曷擊爾同儔、
      verse: 13
    - text: 曰、孰立汝爲君長士師以治我、爾欲殺我、如殺埃及人乎、摩西懼、曰、事洩矣、
      verse: 14
    - text: 法老聞之、欲殺摩西、摩西避法老、逃往米甸居焉、
      verse: 15
    - text: 坐於井側、米甸祭司有七女、來汲水、盈其槽、以飲父之羣羊、
      verse: 16
    - text: 衆牧至、逐之、摩西起而助女、飲其羣羊、
      verse: 17
    - text: 女歸見父流珥、父曰、今日爾歸、何速也、
      verse: 18
    - text: 曰、有埃及人拯我、脫於衆牧手、亦爲我汲水飲羣羊、
      verse: 19
    - text: 父曰、其人安在、胡爲遺之、請之來食、
      verse: 20
    - text: 摩西願與偕居、其人以女西坡拉妻之、
      verse: 21
    - text: 生子、摩西命名革舜、曰、我爲旅於異地、○
      verse: 22
    - text: 歷年旣久、埃及王薨、以色列族因其服役、歎息號呼、聲聞於上帝、
      verse: 23
    - text: 上帝聞其呻吟、遂追憶與亞伯拉罕以撒雅各所立之約、
      verse: 24
    - text: 眷顧以色列人、特垂念焉、
      verse: 25
  - chapter: 3
    verses:
    - text: 摩西爲其外戚、米甸祭司葉忒羅牧羊、引羊至野外、迄上帝之山何烈、
      verse: 1
    - text: 耶和華之使者顯見於荊棘之火焰中、摩西視之、荊棘焚而不燬、
      verse: 2
    - text: 曰、我必轉而觀此異象、荊棘何以不燬、
      verse: 3
    - text: 耶和華上帝見摩西轉而觀之、則自荊棘中呼之曰、摩西、摩西、曰、我在此、
      verse: 4
    - text: 曰、勿前、脫屨於足、蓋爾所立之處、乃聖地也、
      verse: 5
    - text: 又曰、我乃爾祖父之上帝、卽亞伯拉罕之上帝、以撒之上帝、雅各之上帝、摩西蒙面、不敢視上帝、
      verse: 6
    - text: 耶和華曰、吾民在埃及之艱辛、我見之矣、因受督役者之酷暴而哀號、我聞之矣、彼之愁苦、我知之矣、
      verse: 7
    - text: 今我降臨、以拯之於埃及人手、導出其境、以至膏腴寬廣、流乳與蜜之地、卽迦南人、赫人、亞摩利人、比利洗人、希未人、耶布斯人之境、
      verse: 8
    - text: 以色列人之哀號、達於我前、埃及人之虐遇、我亦鑒之、
      verse: 9
    - text: 爾來、我遣爾詣法老、導吾民以色列人出埃及、
      verse: 10
    - text: 摩西對上帝曰、我何人斯、得詣法老、而導以色列人出埃及乎、
      verse: 11
    - text: 曰、我必偕爾、旣導民出埃及、爾曹必於是山崇事上帝、以此爲我遣爾之徵、○
      verse: 12
    - text: 摩西曰、我至以色列族、告曰、爾祖之上帝遣我就爾、彼若詰我其名爲何、將奚以對、
      verse: 13
    - text: 上帝曰、我乃自有、當告以色列族曰、自有者遣我就爾、
      verse: 14
    - text: 又曰、亦告以色列族曰、遣我就爾者爲耶和華、乃爾祖之上帝、卽亞伯拉罕之上帝、以撒之上帝、雅各之上帝、耶和華乃我恆久之名、歷世爲誌、
      verse: 15
    - text: 爾往集以色列長老、而告之曰、耶和華爾祖之上帝、卽亞伯拉罕之上帝、以撒之上帝、雅各之上帝、顯見於我、曰、我臨涖爾、鑒爾於埃及所遇者、
      verse: 16
    - text: 我已言之、必導爾出埃及之苦、至流乳與蜜之地、卽迦南人、赫人、亞摩利人、比利洗人、希未人、耶布斯人之境、
      verse: 17
    - text: 以色列長老必從爾言、爾與彼見埃及王、語之曰、希伯來人之上帝耶和華臨我、請爾許我詣野、歷程三日、以祭我上帝耶和華、
      verse: 18
    - text: 然我知雖施大能之手、埃及王亦必不容汝往、
      verse: 19
    - text: 我將伸手、行諸異蹟於埃及以擊之、後則使爾往、
      verse: 20
    - text: 我將俾斯民沾恩於埃及人、爾行時、不令徒手而去、
      verse: 21
    - text: 諸婦必向其鄰、及寓於其家之女、索金飾銀飾與衣服、以裝爾之子女、奪取埃及人之財物、
      verse: 22
  - chapter: 4
    verses:
    - text: 摩西對曰、恐彼不信、不從我言、必曰耶和華未嘗顯見於爾、
      verse: 1
    - text: 耶和華曰、爾手所執者何、曰、杖、
      verse: 2
    - text: 曰、可擲於地、遂擲之、卽化爲蛇、摩西避焉、
      verse: 3
    - text: 耶和華曰、伸爾手、執其尾、遂伸手執之、仍化爲杖、
      verse: 4
    - text: 曰、如是、可使之信耶和華、其祖之上帝、卽亞伯拉罕之上帝、以撒之上帝、雅各之上帝、顯見於爾、
      verse: 5
    - text: 又曰、置手於懷、遂置於懷、出之、手乃生癩、其白如雪、
      verse: 6
    - text: 又曰、再置手於懷、遂置於懷、出之、手復原、同乎體、
      verse: 7
    - text: 曰、如彼不聽、不信前之異蹟、必信後之異蹟、
      verse: 8
    - text: 若不信此二者、不從爾言、則取河水傾於陸地、其水必變爲血、○
      verse: 9
    - text: 摩西對曰、主歟、我素無才辯、爾語僕之後亦然、訥於口、鈍於舌、
      verse: 10
    - text: 耶和華曰、造人之口者誰乎、使人或瘖或聾、或明或瞽者誰乎、非我耶和華乎、
      verse: 11
    - text: 今其往哉、我必助爾之口、以所當言示爾、
      verse: 12
    - text: 曰、主歟、請遣所欲遣者、
      verse: 13
    - text: 耶和華怒之、曰、不有汝兄利未人亞倫乎、我知其善爲說辭、今出迓爾、見爾必喜、
      verse: 14
    - text: 爾與之言、以詞授之、我必助爾與彼之口、示爾以所當行、
      verse: 15
    - text: 亞倫爲汝傳語於民、彼於爾代爲口、爾於彼代爲上帝、
      verse: 16
    - text: 手執此杖、以行異蹟、○
      verse: 17
    - text: 摩西乃返、見外戚葉忒羅曰、容我往見昆弟於埃及、視其存否、葉忒羅曰、安然而往、
      verse: 18
    - text: 耶和華於米甸諭摩西曰、可返埃及、欲索爾命者、皆死矣、
      verse: 19
    - text: 摩西遂挈妻孥、乘之於驢、手執上帝之杖、而返埃及、
      verse: 20
    - text: 耶和華諭摩西曰、汝歸時、我所示爾之異蹟、務行於法老前、我將使之剛愎厥心、不釋斯民、
      verse: 21
    - text: 當告法老曰、耶和華云、以色列乃我冢子、
      verse: 22
    - text: 故我諭爾、宜釋吾子、俾其崇事於我、而爾不欲釋之、我必殺爾冢子、
      verse: 23
    - text: 摩西於途間之旅邸、耶和華遇之、欲致之死、
      verse: 24
    - text: 西坡拉取火石、爲子行割、擲皮於其足前、曰、爾爲我流血之夫矣、
      verse: 25
    - text: 旣而耶和華釋之、婦言爾爲我流血之夫、以行割故也、○
      verse: 26
    - text: 耶和華諭亞倫曰、往於野、迓摩西、乃往、遇於上帝之山、與之接吻、
      verse: 27
    - text: 摩西以耶和華遣之之言、及命其所行之異蹟、悉告亞倫、
      verse: 28
    - text: 摩西亞倫遂往集以色列長老、
      verse: 29
    - text: 亞倫以耶和華諭摩西之言告之、並行異蹟於民前、
      verse: 30
    - text: 民乃信之、旣聞耶和華眷顧以色列人、鑒其困苦、遂俯首崇拜焉、
      verse: 31
  - chapter: 5
    verses:
    - text: 厥後、摩西亞倫入告法老曰、以色列之上帝耶和華云、當釋吾民往野守節、
      verse: 1
    - text: 法老曰、耶和華爲誰、使我聽其命、而釋以色列民乎、我不識耶和華、亦不釋以色列民、
      verse: 2
    - text: 曰、希伯來人之上帝臨我、請爾許我適野、歷程三日、以祭我上帝耶和華、免其以疫癘鋒刃擊我、
      verse: 3
    - text: 王曰、摩西亞倫、爾何釋民、俾不操作、爾其往服厥役、
      verse: 4
    - text: 又曰、斯民衆多、爾乃弛其負擔、
      verse: 5
    - text: 是日法老諭民之督工者、與其有司曰、
      verse: 6
    - text: 厥後斯民陶瓦、勿如疇昔給之以草、使往自斂、
      verse: 7
    - text: 所陶之瓦、其數如前、毋容少減、彼惰、故號呼曰、容我往祭我之上帝、
      verse: 8
    - text: 當重其役、使之辛勞、不聽浮言、○
      verse: 9
    - text: 民之督工者、與其有司、出告民曰、法老云、我不給爾以草、
      verse: 10
    - text: 爾往可得之處斂之、爾工毋得少減、
      verse: 11
    - text: 民乃散往埃及遍地、斂禾本以代草、
      verse: 12
    - text: 督者促之曰、日竣其工、與昔有草同、
      verse: 13
    - text: 法老所委之督、撻其所派以色列之有司、曰、昨與今日、所陶之瓦、不如曩之竣工何也、○
      verse: 14
    - text: 以色列之有司入見法老、而呼籲曰、曷待僕如是、
      verse: 15
    - text: 不給以草、而命陶瓦、僕又被撻、咎在王民、
      verse: 16
    - text: 曰、爾惰矣、爾惰矣、故曰、容我往祭耶和華、
      verse: 17
    - text: 爾往操作、不給爾草、瓦必如數以納、
      verse: 18
    - text: 以色列之有司聞日所陶之瓦、毋容少減、則知已處於難、
      verse: 19
    - text: 覲法老而出、遇摩西亞倫竚立於途、
      verse: 20
    - text: 謂之曰、爾使我見惡於法老及羣臣、如惡惡臭、授刃其手以殺我、願耶和華鑒察辨白、○
      verse: 21
    - text: 摩西返、詣耶和華曰、主歟、奚苦斯民、何爲遣我、
      verse: 22
    - text: 自我覲法老、奉爾名與之言、彼益荼毒斯民、而爾未嘗拯之、
      verse: 23
  - chapter: 6
    verses:
    - text: 耶和華諭摩西曰、今我所行於法老者、爾必目擊、使彼因我大能之手、釋吾民衆、驅之出境、○
      verse: 1
    - text: 上帝諭摩西曰、我乃耶和華、
      verse: 2
    - text: 昔我於亞伯拉罕、以撒、雅各、顯見爲全能之上帝、惟未嘗以我耶和華名示之、
      verse: 3
    - text: 我與之約、錫以所旅之迦南地、
      verse: 4
    - text: 今埃及人使以色列族服役、我聞其呻吟、追念吾約、
      verse: 5
    - text: 當告以色列人曰、我乃耶和華、將脫爾於埃及人所加之重負、罷爾苦役、以奮臂巨災贖爾、
      verse: 6
    - text: 我將以爾爲民、吾爲爾之上帝、使知我乃爾上帝耶和華、脫爾於埃及人所加之重負者、
      verse: 7
    - text: 昔我誓賜亞伯拉罕以撒雅各之地、必導爾入之、予爾爲業、我乃耶和華也、
      verse: 8
    - text: 摩西以告以色列人、彼緣役酷心憂、不聽其言、○
      verse: 9
    - text: 耶和華諭摩西曰、
      verse: 10
    - text: 入告埃及王法老、俾釋以色列民出其境、
      verse: 11
    - text: 摩西曰、以色列人尚不我聽、法老焉能聽我拙口者乎、
      verse: 12
    - text: 耶和華命摩西亞倫詣以色列族、與埃及王法老、導以色列人出埃及地、○
      verse: 13
    - text: 以色列之族長、臚列如左、以色列長子流便之子、哈諾、法路、希斯崙、迦米、此乃流便之家、
      verse: 14
    - text: 西緬之子耶母利、雅憫、阿轄、雅斤、瑣轄、及迦南女所生之掃羅、此乃西緬之家、
      verse: 15
    - text: 利未之子、革順、哥轄、米拉利、依其世系、利未享壽一百三十七歲、
      verse: 16
    - text: 革順之子、立尼、示每、依其家族、
      verse: 17
    - text: 哥轄之子、暗蘭、以斯哈、希伯倫、烏薛、哥轄享壽一百三十三歲、
      verse: 18
    - text: 米拉利之子、抹利、母示、此乃利未之家、依其世系、
      verse: 19
    - text: 暗蘭娶其姑約基別、生亞倫、摩西、暗蘭享壽一百三十七歲、
      verse: 20
    - text: 以斯哈之子、哥拉、尼斐、細基利、
      verse: 21
    - text: 烏薛之子、米沙利、以利撒反、西提利、
      verse: 22
    - text: 亞倫娶亞米拿達女、拿順妹以利沙巴、生拿答、亞比戶、以利亞撒、以他瑪、
      verse: 23
    - text: 可拉之子、亞惜、以利加拿、亞比亞撒、此乃可拉之家、
      verse: 24
    - text: 亞倫之子以利亞撒、娶普鐵之女、生非尼哈、以上所載、皆利未之族長、俱依其家、
      verse: 25
    - text: 耶和華所命導以色列人聯隊出埃及者、卽此摩西亞倫、
      verse: 26
    - text: 後告埃及王法老、導以色列人出其境者、亦此二人也、○
      verse: 27
    - text: 耶和華於埃及地、與摩西言時、諭之曰、
      verse: 28
    - text: 我乃耶和華、當以我所諭爾者、悉告埃及王法老、
      verse: 29
    - text: 摩西曰、我拙口、法老焉能聽我哉、
      verse: 30
  - chapter: 7
    verses:
    - text: 耶和華諭摩西曰、我使爾於法老、如爲上帝、爾兄亞倫、代爾發言、
      verse: 1
    - text: 我所諭爾者、當悉言之、爾兄亞倫宜告法老、俾釋以色列人出其境、
      verse: 2
    - text: 我將使之剛愎厥心、且多行我之異蹟奇事於埃及、
      verse: 3
    - text: 法老必不聽爾、我將伸手於埃及、降以巨災、導我軍旅以色列民出其境、
      verse: 4
    - text: 我伸手於埃及、導以色列民出其間、則埃及人知我爲耶和華、
      verse: 5
    - text: 摩西亞倫遵耶和華命而行、
      verse: 6
    - text: 語法老時、摩西年八十、亞倫八十有三、○
      verse: 7
    - text: 耶和華諭摩西亞倫曰、
      verse: 8
    - text: 法老命爾行奇事以爲徵、可令亞倫執杖、擲於其前、俾化爲蛇、
      verse: 9
    - text: 摩西亞倫入覲法老、遵耶和華命而行、亞倫擲杖於法老及羣臣前、遂化爲蛇、
      verse: 10
    - text: 法老召博士及巫覡、卽埃及之術士至、亦施厥術、以行是事、
      verse: 11
    - text: 各擲其杖、俱化爲蛇、而其杖爲亞倫之杖所吞、
      verse: 12
    - text: 法老剛愎厥心、不聽從之、如耶和華所言、○
      verse: 13
    - text: 耶和華諭摩西曰、法老心頑、不欲釋民、
      verse: 14
    - text: 詰朝法老詣河、爾往、立於河濱迎之、手執化蛇之杖、
      verse: 15
    - text: 告之曰、希伯來人之上帝耶和華、遣我見爾曰、宜釋吾民、使往曠野、崇事於我、迄今爾未從之、
      verse: 16
    - text: 耶和華曰、我將以杖擊河水、其水必變爲血、緣此、爾乃知我爲耶和華、
      verse: 17
    - text: 河魚將亡、河水將臭、埃及人厭飲其水、
      verse: 18
    - text: 耶和華諭摩西曰、當命亞倫云、執爾杖、伸手於埃及之水、使其江河池沼、咸變爲血、埃及遍地、木石諸器、無不有血、○
      verse: 19
    - text: 摩西亞倫遵命而行、於法老及羣臣前、舉杖擊河水、其水變爲血、
      verse: 20
    - text: 河魚盡斃、河水悉臭、埃及人不能飲其水、通國有血、
      verse: 21
    - text: 埃及術士亦施厥術、以行是事、法老剛愎厥心、不聽從之、如耶和華所言、
      verse: 22
    - text: 法老返宮、不以爲意、
      verse: 23
    - text: 埃及人不能飲河水、乃沿河掘地、求水而飲、
      verse: 24
    - text: 耶和華擊河、歷至七日、
      verse: 25
  - chapter: 8
    verses:
    - text: 耶和華諭摩西曰、入覲法老、告之曰、耶和華云、宜釋吾民、使其崇事於我、
      verse: 1
    - text: 如不釋之、我必使蛙害爾四境、
      verse: 2
    - text: 蛙必滋生於河、上而進爾宮庭、入爾寢室、登爾牀榻、入爾臣之屋、上爾民之身、及乎爐竈麪器、
      verse: 3
    - text: 蛙必上於爾身、與爾臣民之身、
      verse: 4
    - text: 耶和華諭摩西曰、當命亞倫云、執爾杖、伸手於江河池沼、使蛙上於埃及地、
      verse: 5
    - text: 亞倫遂伸手於埃及之水、蛙至、充斥埃及、
      verse: 6
    - text: 術士亦施厥術、使蛙至於埃及、○
      verse: 7
    - text: 法老召摩西亞倫曰、爾其求耶和華、去蛙離我及我民、我則釋斯民、俾祭耶和華、
      verse: 8
    - text: 摩西曰、惟命是聽、當於何時、爲爾與爾臣民求、使蛙滅於爾身、及爾宮庭、第留於河、
      verse: 9
    - text: 曰、明日、曰、可如爾言、使爾知我上帝耶和華、無可比擬、
      verse: 10
    - text: 蛙必離爾、與爾宮庭、及爾臣民、第留於河、
      verse: 11
    - text: 摩西亞倫退、摩西爲耶和華所降法老之蛙災籲焉、
      verse: 12
    - text: 耶和華如摩西所言、第宅庭院田疇之蛙悉斃、
      verse: 13
    - text: 人積之成堆、地因而腥臭、
      verse: 14
    - text: 法老見災暫弭、剛愎厥心、不聽從之、如耶和華所言、○
      verse: 15
    - text: 耶和華諭摩西曰、當命亞倫云、舉爾杖以擊塵土、使化爲蚋、遍於埃及地、
      verse: 16
    - text: 乃遵命而行、亞倫執杖、伸手以擊塵土、遂有蚋附於人畜之身、埃及通國之塵土、悉化爲蚋、
      verse: 17
    - text: 術士亦施厥術、欲生蚋而不能、蚋在人畜、
      verse: 18
    - text: 術士告法老曰、此上帝之手也、法老剛愎厥心、不聽從之、如耶和華所言、○
      verse: 19
    - text: 耶和華諭摩西曰、詰朝法老詣水濱、汝夙興、立於其前、告之曰、耶和華云、宜釋吾民、使其崇事於我、
      verse: 20
    - text: 如不釋之、我必遣羣蠅集於爾、曁爾臣民、入爾宮庭、充斥埃及人之第宅、與其所處之地、
      verse: 21
    - text: 是時我將區別我民所居之歌珊、在彼必無羣蠅、使爾知我爲耶和華於宇內、
      verse: 22
    - text: 區別我民與爾民、明日必有此徵、
      verse: 23
    - text: 耶和華如言而行、遂有羣蠅爲災、入法老宮庭、及羣臣第宅、埃及遍地、俱受其害、○
      verse: 24
    - text: 法老召摩西亞倫曰、爾往、祭爾上帝於斯土、
      verse: 25
    - text: 摩西曰、此不宜也、我祭我上帝耶和華、必宰牲以獻、是埃及人所憎者、若於其前宰牲爲祭、彼豈不以石擊我乎、
      verse: 26
    - text: 我儕必往曠野、歷程三日、以祭我上帝耶和華、依其所命、
      verse: 27
    - text: 法老曰、我今釋爾、俾祭爾上帝耶和華於野、第勿遠行、願爲我祈、
      verse: 28
    - text: 摩西曰、我今退出、祈耶和華、使羣蠅明日離乎法老及臣民、但法老毋再欺、不釋斯民往祭耶和華、
      verse: 29
    - text: 摩西退、禱於耶和華、
      verse: 30
    - text: 耶和華如摩西所言、使羣蠅離乎法老與臣民、一無所遺、
      verse: 31
    - text: 是時法老仍剛愎厥心、不釋斯民、
      verse: 32
  - chapter: 9
    verses:
    - text: 耶和華諭摩西曰、入覲法老、告之曰、希伯來人之上帝耶和華云、宜釋吾民、使其崇事於我、
      verse: 1
    - text: 如其不釋、而仍拘之、
      verse: 2
    - text: 則耶和華加手於爾在田之羣畜、馬驢駱駝牛羊、必有重疫、
      verse: 3
    - text: 以色列與埃及之羣畜、耶和華必區別之、以色列人所有、無一斃者、
      verse: 4
    - text: 耶和華定期曰、明日我於斯土、必行是事、
      verse: 5
    - text: 翌日、耶和華果行之、埃及之羣畜盡斃、而以色列族之羣畜、無一斃者、
      verse: 6
    - text: 法老使人瞷之、見以色列族之羣畜、一無所斃、惟法老心頑、不釋斯民、○
      verse: 7
    - text: 耶和華諭摩西亞倫曰、取爐灰盈掬、摩西於法老前、向天揚之、
      verse: 8
    - text: 必化爲塵、徧於埃及、俾通國人畜、生瘍與疹、
      verse: 9
    - text: 二人遂取爐灰、立法老前、摩西向天揚之、使人及畜生瘍與疹、
      verse: 10
    - text: 術士因有瘡痍、不能立於摩西前、蓋術士與埃及人、皆生瘍也、
      verse: 11
    - text: 耶和華使法老剛愎厥心、不聽從之、如耶和華所諭摩西之言、○
      verse: 12
    - text: 耶和華諭摩西曰、詰朝夙興、立法老前、告之曰、希伯來人之上帝耶和華云、宜釋吾民、使其崇事於我、
      verse: 13
    - text: 今我必降諸災於爾、以及臣民、使爾知宇內無如我者、
      verse: 14
    - text: 我若伸手、以疫擊爾、及爾之民、爾必見滅於斯世、
      verse: 15
    - text: 然我之立爾、實欲顯我能於爾、且揚我名於天下、
      verse: 16
    - text: 爾猶自高、禁阻我民、不釋之往乎、
      verse: 17
    - text: 明日此時、我必雨雹甚厲、自埃及肇基迄今、無若是者、
      verse: 18
    - text: 今當遣人促爾羣畜、及田間所有、使之旋返、凡人與畜、在田不歸者、雹必降而斃之、
      verse: 19
    - text: 法老之臣畏耶和華言者、使僕與畜避歸於舍、
      verse: 20
    - text: 其不以耶和華言爲意者、則遺僕與畜於田、○
      verse: 21
    - text: 耶和華諭摩西曰、舉手向天、使雹雨於埃及、傷通國之人畜、及其田蔬、
      verse: 22
    - text: 摩西遂舉杖向天、耶和華使雷震雹降、火閃於地、雹遍埃及、
      verse: 23
    - text: 雹中雜火、其勢甚烈、自埃及肇基以來、未之有也、
      verse: 24
    - text: 埃及通國人畜、凡在田者、咸被雹擊、田蔬悉傷、園木盡折、
      verse: 25
    - text: 惟以色列人所居之歌珊無雹、○
      verse: 26
    - text: 法老召摩西亞倫曰、我今有罪、耶和華乃義、我與我民皆惡也、
      verse: 27
    - text: 雷轟雹降足矣、請禱於耶和華、我則釋汝、不復留此、
      verse: 28
    - text: 摩西曰、俟我出邑、卽舉手以禱耶和華、雷必止、雹不降、使爾知宇內悉屬耶和華、
      verse: 29
    - text: 然我知爾與羣臣、不畏上帝耶和華、
      verse: 30
    - text: 當時麰麥初穗、胡麻始華、是以俱壞、
      verse: 31
    - text: 小麥麤麥未長、是以不壞、
      verse: 32
    - text: 摩西退、出邑、舉手以禱耶和華、雷雹卽止、雨不復注、
      verse: 33
    - text: 法老見雨雹與雷皆止、仍干罪戾、同其羣臣剛愎厥心、
      verse: 34
    - text: 其心頑梗、不釋以色列人、如耶和華所諭摩西之言、
      verse: 35
  - chapter: 10
    verses:
    - text: 耶和華諭摩西曰、入覲法老、我旣使彼與其羣臣剛愎厥心、以顯我異蹟於其間、
      verse: 1
    - text: 俾爾以我於埃及所爲之事、曁行於其中之異蹟、告爾子若孫、使爾知我爲耶和華、
      verse: 2
    - text: 摩西亞倫入覲法老曰、希伯來人之上帝耶和華諭云、爾於我前、不欲自卑、將至何時、宜釋吾民、使其崇事於我、
      verse: 3
    - text: 如不釋之、明日我將使蝗入爾境、
      verse: 4
    - text: 掩蔽於地、無隙可見、必食雹所未壞之餘、以及園中諸木、
      verse: 5
    - text: 爾之宮庭、及羣臣之第宅、埃及人之家室、咸充斥之、自爾祖父高曾在世、以迄於今、未之見也、摩西返身而退、
      verse: 6
    - text: 羣臣奏法老曰、斯人陷我、伊于胡底、宜釋其人、使崇事其上帝耶和華、豈不知埃及危亡乎、
      verse: 7
    - text: 乃復召摩西亞倫詣法老、法老曰、往哉、崇事爾上帝耶和華、但欲往者何人、
      verse: 8
    - text: 摩西曰、我儕老幼子女、以及牛羊、無不偕往、蓋我必守節期、以奉耶和華、
      verse: 9
    - text: 曰、與其釋爾及爾幼稚、寧願耶和華偕爾、汝其愼之、禍在爾前、
      verse: 10
    - text: 不可皆行、惟長者往崇事耶和華、此爾之所欲也、遂驅之出、○
      verse: 11
    - text: 耶和華諭摩西曰、伸手於埃及、使蝗入其境、盡食田蔬、卽經雹所遺者、
      verse: 12
    - text: 摩西舉杖於埃及、耶和華令東風吹其地、終日終夜、明晨、風吹蝗至、
      verse: 13
    - text: 蝗至埃及、止於四境、其災甚厲、若斯之蝗、先世後世、未之有也、
      verse: 14
    - text: 蝗蔽於地、地因而晦冥、田蔬及雹擊所遺之木實、悉爲所食、埃及通國、林木田蔬、青葱之物、無復遺餘、
      verse: 15
    - text: 法老急召摩西亞倫曰、我獲罪於爾上帝耶和華、亦獲罪於爾、
      verse: 16
    - text: 惟此一次、求宥我罪、禱爾上帝耶和華、脫我於此死、
      verse: 17
    - text: 摩西退、禱於耶和華、
      verse: 18
    - text: 耶和華轉令西風暴作、吹起厥蝗、驅入紅海、埃及境內、一無所遺、
      verse: 19
    - text: 耶和華使法老剛愎厥心、不釋以色列人、○
      verse: 20
    - text: 耶和華諭摩西曰、舉手向天、使埃及地晦冥、其暗可捫、
      verse: 21
    - text: 摩西舉手向天、遍埃及地、晦冥甚深、三日之久、
      verse: 22
    - text: 三日之間、各不相見、無人起離其所、惟以色列人之第宅有光、
      verse: 23
    - text: 法老召摩西曰、爾往崇事耶和華、幼稚可偕、只留牛羊、
      verse: 24
    - text: 摩西曰、必給我祭品燔牲、以祭我上帝耶和華、
      verse: 25
    - text: 我之牲畜、亦當偕往、弗遺一蹄、我必以此奉事我上帝耶和華、未臨其地、不知以何物奉事之、
      verse: 26
    - text: 耶和華使法老剛愎厥心、弗釋以色列人、
      verse: 27
    - text: 法老曰、爾且退、愼之哉、勿復覿我面、覿面之日、爾必死、
      verse: 28
    - text: 摩西曰、爾之言然、我不復覿爾面矣、
      verse: 29
  - chapter: 11
    verses:
    - text: 耶和華諭摩西曰、我再降一災於法老與埃及、然後彼乃釋汝去此、釋時、促爾出境、
      verse: 1
    - text: 當語庶民、使諸男女、索金飾銀飾於其鄰、
      verse: 2
    - text: 耶和華使民沾恩於埃及人、摩西在埃及、於法老臣民前、極其尊大、○
      verse: 3
    - text: 摩西謂法老曰、耶和華云、約至中夜、我將巡行埃及、
      verse: 4
    - text: 自居位之法老、迄旋磨之婢女、凡其長子、及羣畜首生者、必皆死亡、
      verse: 5
    - text: 埃及通國、必大號哭、先世後世、無若是者、
      verse: 6
    - text: 至以色列族、或人或畜、無犬敢鼓舌以吠之、俾爾知埃及人與以色列人、爲耶和華所區別、
      verse: 7
    - text: 爾之羣臣必下詣我、俯伏我前、曰、爾其與從爾之衆出境、然後我乃出焉、摩西盛怒而退、○
      verse: 8
    - text: 耶和華諭摩西曰、法老必不聽爾、致增我之異蹟於埃及地、
      verse: 9
    - text: 摩西亞倫行此異蹟於法老前、而耶和華使之剛愎厥心、不釋以色列人出其境、
      verse: 10
  - chapter: 12
    verses:
    - text: 耶和華於埃及諭摩西亞倫曰、
      verse: 1
    - text: 是月必爲爾之正月、而作歲首、
      verse: 2
    - text: 當告以色列會衆曰、是月十日、按其家族、各家必取一羔、
      verse: 3
    - text: 若其人寡、一羔食不能盡、則與比鄰同取、隨其人數、各如其量、
      verse: 4
    - text: 羔宜一歲牡而無疵者、取於綿羊山羊、俱可、
      verse: 5
    - text: 留至是月十四日夕、以色列會衆皆宰羔、
      verse: 6
    - text: 取血以釁左右橛、及門楣、於食羔之室、
      verse: 7
    - text: 是夕炙其肉、與無酵餅共苦菜食之、
      verse: 8
    - text: 勿生食、勿水烹、必炙以火、首足與臟、皆食之、
      verse: 9
    - text: 無留於明晨、留於明晨者、以火燬之、
      verse: 10
    - text: 當腰束帶、足納履、手執杖、迅速而食、是爲耶和華之逾越節、
      verse: 11
    - text: 是夜我將巡行埃及、擊其長子、與羣畜首生者、而罰埃及諸神、我乃耶和華、
      verse: 12
    - text: 惟汝居室、以血爲徵、我見之、將逾越爾、擊埃及時、不令施剿者臨爾、
      verse: 13
    - text: 當誌是日、以爲耶和華之節期、歷世守之、永爲定例、○
      verse: 14
    - text: 七日間、當食無酵餅、首日必於爾室除酵、自首日至七日、凡食酵者、必絕於以色列、
      verse: 15
    - text: 首日必集聖會、七日亦集聖會、是二日、勿操作、惟備食而已、
      verse: 16
    - text: 當守除酵節、蓋是日我導爾軍旅出埃及、歷世守之、永爲定例、
      verse: 17
    - text: 正月十四日夕、至二十一日夕、宜食無酵餅、
      verse: 18
    - text: 七日間、勿存酵於爾室、無論賓旅土著、若食有酵之物、必絕於以色列會、
      verse: 19
    - text: 有酵者勿食、凡百居所、當食無酵餅、○
      verse: 20
    - text: 摩西召以色列長老、謂之曰、隨爾家數、取羔宰之、以爲逾越節禮、
      verse: 21
    - text: 束牛膝草、濡盂中血、以釁門楣、與左右橛、至明晨勿出戶、
      verse: 22
    - text: 蓋耶和華將巡行、擊埃及人、見楣橛釁血、必逾越其門、不令施剿者入室擊爾、
      verse: 23
    - text: 爾與子孫、必守此禮、永爲定例、
      verse: 24
    - text: 至耶和華所許錫爾之地、宜守此禮、
      verse: 25
    - text: 如爾子孫問曰、行此禮曷故、
      verse: 26
    - text: 則曰、是乃耶和華逾越之祭禮、當耶和華擊埃及時、逾越我第宅、拯救我家屬、於是以色列民俯首而拜、
      verse: 27
    - text: 往遵耶和華所諭摩西亞倫之命而行、○
      verse: 28
    - text: 中夜、耶和華擊埃及地諸長子、自居位之法老、至獄中之俘囚、凡其長子、及羣畜首生者、無不隕沒、
      verse: 29
    - text: 法老與其羣臣、曁埃及民衆、夜間悉起、埃及大有哀號、蓋無家無死者、
      verse: 30
    - text: 法老夜召摩西亞倫曰、爾與以色列族、其起、出離我民、而往崇事耶和華、如爾所言、
      verse: 31
    - text: 亦攜牛羊偕往、如爾所言、更請爲我祝嘏、
      verse: 32
    - text: 埃及人促以色列民、速出其境、曰、我儕皆死人也、
      verse: 33
    - text: 民取未置酵之溼麪、以衣裹摶器、荷之於肩、
      verse: 34
    - text: 亦從摩西言、索金飾銀飾及衣服於埃及人、
      verse: 35
    - text: 耶和華使民沾恩於埃及人、悉予所索、遂取埃及人之財物、○
      verse: 36
    - text: 以色列人自蘭塞啟行、至於疎割、童穉而外、徒行丁男、約六十萬、
      verse: 37
    - text: 亦有雜族之衆同行、羣畜牛羊甚多、
      verse: 38
    - text: 民以所攜無酵溼麪、炊爲無酵餅、因其被促出境、不得濡滯、且未備餱糧也、
      verse: 39
    - text: 以色列人旅於埃及、共歷四百三十年、
      verse: 40
    - text: 四百三十年旣竟、是日耶和華之軍旅、咸出埃及、
      verse: 41
    - text: 是夜耶和華導之出埃及、當爲耶和華特守之、以色列衆當歷世守是夜、○
      verse: 42
    - text: 耶和華諭摩西亞倫曰、逾越節例、外人不可食羔、
      verse: 43
    - text: 惟以金所購之僕、旣受割、則可食、
      verse: 44
    - text: 賓旅與傭人、不可食、
      verse: 45
    - text: 食之必在一室、毋攜肉於外、不折一骨、
      verse: 46
    - text: 以色列會衆、宜皆守此禮、
      verse: 47
    - text: 有外人寓於爾中、欲爲耶和華守逾越節、必其丁男受割、然後容其進而守之、同於土著、惟未受割者不可食、
      verse: 48
    - text: 土著與寓於爾中之外人、皆同一例、
      verse: 49
    - text: 以色列人遂遵耶和華所諭摩西亞倫之命而行、
      verse: 50
    - text: 是日耶和華導以色列人、聯隊出埃及、
      verse: 51
  - chapter: 13
    verses:
    - text: 耶和華諭摩西曰、
      verse: 1
    - text: 以色列族中、凡首生者、無論人畜、皆當爲我區別爲聖、乃屬於我、○
      verse: 2
    - text: 摩西語民曰、是日耶和華以其手力、導爾出埃及、脫於奴隸之室、故當誌之、毋食有酵餅、
      verse: 3
    - text: 是日乃亞筆月、卽爾出時、
      verse: 4
    - text: 迨耶和華導爾入迦南人、赫人、亞摩利人、希未人、耶布斯人之境、卽其誓於爾祖、賜爾流乳與蜜之地、當於是月守此禮、
      verse: 5
    - text: 七日間、當食無酵餅、至七日、乃耶和華之節期、
      verse: 6
    - text: 斯七日、必食無酵餅、酵餅與酵、毋得見於爾之全境、
      verse: 7
    - text: 其時當告汝子云、是禮也、乃誌出埃及時、耶和華爲我所行者、
      verse: 8
    - text: 當以之爲號於手、爲記於額、俾耶和華之法律、恆在爾口、蓋耶和華施厥大能、導爾出埃及、
      verse: 9
    - text: 每歲屆期、必守此例、○
      verse: 10
    - text: 迨耶和華依其所誓於爾、及爾祖者、導爾入迦南、錫爾以斯土、
      verse: 11
    - text: 必以初胎之男子、首生之牡畜、區別歸於耶和華、
      verse: 12
    - text: 首生之驢、必贖以羔、否則折其頸、爾中男子、凡爲首生、必皆贖之、
      verse: 13
    - text: 異日爾子若問爾曰、此何意也、則告之曰、耶和華以其手力、導我出埃及、脫於奴隸之室、
      verse: 14
    - text: 法老頑梗、不釋我往、耶和華將埃及之首生者、或人或畜、盡皆誅戮、故我以首生之牡畜祭之、其初胎之男子、則贖之焉、
      verse: 15
    - text: 當以之爲號於手、爲飾於額、蓋耶和華以其手力、導我出埃及、○
      verse: 16
    - text: 法老旣釋斯民、上帝不導之經非利士之近途、蓋曰、恐民遇戰、或生悔心、旋歸埃及、
      verse: 17
    - text: 乃導之沿紅海、遶野而行、以色列人執兵出埃及、
      verse: 18
    - text: 昔約瑟使以色列人誓、曰、上帝必眷顧爾、須攜我骨偕歸、故摩西攜之歸、
      verse: 19
    - text: 民自疎割啟行、列營於以倘、在野之隅、
      verse: 20
    - text: 耶和華先之而往、晝在雲柱以導之、夜在火柱以燭之、俾其行邁、晝夜俱可、
      verse: 21
    - text: 晝之雲柱、夜之火柱、弗離民前、
      verse: 22
  - chapter: 14
    verses:
    - text: 耶和華諭摩西曰、
      verse: 1
    - text: 命以色列人旋返、在密奪與海間之比哈希錄境、巴力洗分前、建營於相近之海濱、
      verse: 2
    - text: 法老必謂以色列族迷於途、困於野、
      verse: 3
    - text: 我必使之剛愎厥心、追襲於後、我將獲榮於法老、及其軍旅、俾埃及人知我爲耶和華、以色列人遂如是行、
      verse: 4
    - text: 或以民遁告埃及王、法老與羣臣乃變厥心、曰、奚爲釋以色列族、俾不服役於我、
      verse: 5
    - text: 遂備其車、率軍偕往、
      verse: 6
    - text: 並率特簡之車六百乘、及通國之車、各有車長、
      verse: 7
    - text: 耶和華使埃及王法老剛愎厥心、追襲以色列人、以色列人毅然而出、
      verse: 8
    - text: 埃及人衆、法老之車馬軍旅追之、及於瀕海建營之處、近比哈希錄、在巴力洗分前、○
      verse: 9
    - text: 法老相去伊邇、以色列族舉目、見埃及人追襲其後、懼甚、呼籲耶和華、
      verse: 10
    - text: 謂摩西曰、豈以埃及無塚地、而導我出、使亡於野乎、曷待我如是、俾我去埃及耶、
      verse: 11
    - text: 我在埃及時、豈不曰、任我爲埃及人服役、與其死於曠野、寧服役於埃及人、
      verse: 12
    - text: 摩西曰、毋懼、可立而觀耶和華今日爲爾所施之拯救、蓋是日所見之埃及人、後必不復見也、
      verse: 13
    - text: 耶和華必代爾戰、爾惟默然、○
      verse: 14
    - text: 耶和華諭摩西曰、胡爲籲我、當命以色列人前往、
      verse: 15
    - text: 爾其舉杖、伸手指海、令其中判、以色列民入海履陸、
      verse: 16
    - text: 我必使埃及人剛愎厥心、追入於海、我將因法老、及其軍旅車騎而獲榮焉、
      verse: 17
    - text: 我旣獲榮於法老、及其車騎、則埃及人始知我爲耶和華、
      verse: 18
    - text: 上帝之使昔行於以色列營前、今移於後、雲柱亦離其前、而立於後、
      verse: 19
    - text: 在埃及以色列二營之間、有雲有暗、夕則發光、彼此終夜不相近、○
      verse: 20
    - text: 摩西伸手指海、耶和華令東風大作、海水一夜退流、海遂爲陸、水判於中、
      verse: 21
    - text: 以色列人入海履陸、左右水爲壁壘、
      verse: 22
    - text: 埃及人衆、法老之車騎、盡皆追襲其後、而入於海、
      verse: 23
    - text: 昧爽、耶和華自火雲柱中、俯視埃及軍旅、亂其行伍、
      verse: 24
    - text: 脫其車輪、使之難行、埃及人曰、耶和華爲以色列族而攻我、我其避之而遁、○
      verse: 25
    - text: 耶和華諭摩西曰、伸手指海、使水反淹埃及人、及其車騎、
      verse: 26
    - text: 摩西伸手指海、及旦、水復反如故、埃及人趨而避之、耶和華投之於海、
      verse: 27
    - text: 法老之軍旅車騎、追隨以色列族入於海者、海水回流、悉淹沒之、靡有孑遺、
      verse: 28
    - text: 惟以色列人、在海中行陸地、左右水爲壁壘、
      verse: 29
    - text: 是日耶和華拯以色列民、脫於埃及人手、以色列民目覩埃及人之屍於海濱、
      verse: 30
    - text: 又見耶和華於埃及人所施之大能、遂寅畏耶和華、而篤信之、亦信其僕摩西、
      verse: 31
  - chapter: 15
    verses:
    - text: 維時、摩西與以色列民謳歌、頌美耶和華曰、我欲歌頌耶和華、以其顯榮獲勝、馬與騎者、俱投於海、
      verse: 1
    - text: 耶和華乃我之力、是我所歌、爲我之援、我之上帝、我稱揚之、我父之上帝、我尊崇之、
      verse: 2
    - text: 耶和華爲戰士、其名乃耶和華、
      verse: 3
    - text: 法老之車、與其軍旅、悉投於海、特簡之將、胥溺紅海、
      verse: 4
    - text: 波濤覆之、如石沉淵、
      verse: 5
    - text: 耶和華歟、爾之右手表彰榮力、耶和華歟、爾之右手糜爛寇讎、
      verse: 6
    - text: 大顯威嚴、傾覆叛逆、爰發烈怒、燬之若蒭、
      verse: 7
    - text: 鼻噓水累、浪立如堆、水凝海中、
      verse: 8
    - text: 敵云、我將追之、且必及之、分其財物、以厭我心、拔我刀劍、手殲厥衆、
      verse: 9
    - text: 爾吹以風、海則淹之、如鉛之沉、沒於洪水、
      verse: 10
    - text: 耶和華歟、諸神之中、誰其似汝、旣聖且榮、可頌可畏、施行異蹟、孰堪比擬、
      verse: 11
    - text: 爾伸右手、敵爲地吞、
      verse: 12
    - text: 所贖之民、以慈導之、施厥大能、引入聖所、
      verse: 13
    - text: 列邦聞之而戰慄、非利士居民因之而悽愴、
      verse: 14
    - text: 以東侯伯悚惶、摩押英豪震慴、迦南居民銷鑠、
      verse: 15
    - text: 驚駭恐懼、臨及其身、耶和華歟、因爾巨臂、彼皆寂然如石、俟爾之民過焉、俟爾所贖之民過焉、
      verse: 16
    - text: 爾必導之而入、樹之於爾恆業之山、卽爾耶和華爲己所備之居所、爾手所立之聖所、
      verse: 17
    - text: 耶和華秉權、歷世靡曁、○
      verse: 18
    - text: 法老之馬、與其車騎入海、耶和華使水回流淹沒之、惟以色列人在海中行陸地、
      verse: 19
    - text: 亞倫姊女先知米利暗、手執鼗、諸女亦執鼗相從、舞蹈而出、
      verse: 20
    - text: 米利暗和之曰、爾其歌頌耶和華、以其顯榮獲勝、馬與騎者、俱投於海、○
      verse: 21
    - text: 摩西引以色列族、離紅海而前行、至書珥野歷程三日、而不見水、
      verse: 22
    - text: 至瑪拉、水苦不能飲、故其地名曰瑪拉、
      verse: 23
    - text: 民怨摩西曰、我將何飲、
      verse: 24
    - text: 摩西籲耶和華、耶和華示之以木、遂投諸水中、其水卽甘、在彼耶和華立典及律、以試斯民、
      verse: 25
    - text: 曰、爾若聽爾上帝耶和華言、行其所義、循其誡、守其典、則我所加於埃及人之疾、必不加諸爾、我乃耶和華醫爾者也、
      verse: 26
    - text: 民至以琳、在彼有水泉十二、椶樹七十、乃近水建營焉、
      verse: 27
  - chapter: 16
    verses:
    - text: 以色列人自以琳啟行、出埃及後、二月望日、會衆至於汛野、在以琳西乃間、
      verse: 1
    - text: 會衆於野、怨摩西亞倫曰、
      verse: 2
    - text: 願在埃及、死於耶和華手、爾時坐於肉鼎之側、食餅而飽、爾導我入此野、是欲以饑殺斯會衆也、○
      verse: 3
    - text: 耶和華諭摩西曰、我必自天雨糧、民宜日出、斂日所需、以試其遵我法律否、
      verse: 4
    - text: 至於六日、所斂者必備之、其數倍於他日、
      verse: 5
    - text: 摩西亞倫語以色列人曰、至夕必知導爾出埃及者、乃耶和華、
      verse: 6
    - text: 詰朝爾將覩耶和華之榮光、蓋爾出怨言、耶和華聞之矣、我何人斯、爾乃怨我、
      verse: 7
    - text: 摩西又曰、迨耶和華夕食爾以肉、朝飽爾以糧、此言始應、蓋爾之怨言、耶和華聞之矣、我何人斯、爾非怨我、乃怨耶和華也、
      verse: 8
    - text: 摩西謂亞倫曰、告以色列會衆云、進於耶和華前、蓋爾之怨言、彼已聞之、
      verse: 9
    - text: 亞倫言時、以色列會衆瞻望於野、見耶和華之榮光顯於雲中、
      verse: 10
    - text: 耶和華諭摩西曰、
      verse: 11
    - text: 以色列族之怨言、我已聞之、當告之曰、夕必食肉、朝必飽糧、則知我乃爾之上帝耶和華、○
      verse: 12
    - text: 夕有鶉來、蔽乎營壘、朝有露降、在營四周、
      verse: 13
    - text: 厥露旣晞、野有圓物、細微如霜、
      verse: 14
    - text: 以色列民見而弗識、相語曰、此何物耶、摩西曰、此耶和華食爾之糧、
      verse: 15
    - text: 耶和華之命曰、各宜斂取、如其食量、視幕中人數、各得一俄梅爾、
      verse: 16
    - text: 以色列人遵命而取、或多或寡、
      verse: 17
    - text: 以量量之、多者無餘、寡者無乏、其斂之也、各隨其量、
      verse: 18
    - text: 摩西告民曰、毋留其餘、逮於明旦、
      verse: 19
    - text: 有不從摩西言者、留之明旦、乃生蟲而臭惡、摩西怒焉、○
      verse: 20
    - text: 每晨各如食量而斂之、日暴則消、
      verse: 21
    - text: 至於六日、斂糧倍之、人得二俄梅爾、諸會長來告摩西、
      verse: 22
    - text: 摩西曰、耶和華有言曰、翌日安息、乃耶和華之聖日、欲炙者炙、欲煮者煮、食旣有餘、存於明旦、
      verse: 23
    - text: 乃遵摩西命、存於明旦、不臭惡、不生蟲、
      verse: 24
    - text: 摩西曰、今日可食此、蓋今爲耶和華之安息日、在野索之不得、
      verse: 25
    - text: 六日間、可斂之、惟七日乃安息、必無所有、
      verse: 26
    - text: 至七日、民有出而斂者、索之不得、
      verse: 27
    - text: 耶和華諭摩西曰、爾曹不守我誡、不遵我律、將至何時、
      verse: 28
    - text: 耶和華以安息日賜爾、故於六日、予爾兼日之糧、至七日、各居其地、勿出其所、
      verse: 29
    - text: 民遂於七日安息焉、○
      verse: 30
    - text: 以色列族稱斯糧曰瑪那、狀如芫荽子、其色白、味如蜜餅、
      verse: 31
    - text: 摩西曰、耶和華命以此物一俄梅爾、留於後世、使見我導汝出埃及時、於野所食爾之糧、
      verse: 32
    - text: 遂語亞倫曰、以壺盛瑪那一俄梅爾、置之耶和華前、留於後世、
      verse: 33
    - text: 亞倫遵耶和華所命摩西者、置於法匱前以存之、
      verse: 34
    - text: 以色列人食瑪那、歷四十年、迨至迦南境、人居之處而後已、
      verse: 35
    - text: 一俄梅爾、乃伊法十分之一、
      verse: 36
  - chapter: 17
    verses:
    - text: 以色列會衆遵耶和華命、自汛野啟行、依程而進、建營於利非訂、無水可飲、
      verse: 1
    - text: 民與摩西爭曰、飲我以水、摩西曰、奚與我爭、奚試耶和華乎、
      verse: 2
    - text: 民渴、索水、怨摩西曰、曷導我出埃及、使我與子及畜、燥渴而死、
      verse: 3
    - text: 摩西籲耶和華曰、斯民幾欲以石擊我、何以待之、
      verse: 4
    - text: 耶和華曰、爾執擊河之杖、率以色列長老數人、過於民前、
      verse: 5
    - text: 我於何烈磐上、向爾而立、爾擊斯磐、水由之出、使民得飲、摩西遂於以色列長老前行此、
      verse: 6
    - text: 名其地曰瑪撒、亦曰米利巴、因以色列人爭於斯、並試耶和華曰、耶和華在我中否也、○
      verse: 7
    - text: 時、亞瑪力族至、與以色列人戰於利非訂、
      verse: 8
    - text: 摩西命約書亞曰、爲我選人、出與亞瑪力戰、明日我執上帝杖、立於山巔、
      verse: 9
    - text: 約書亞遵摩西命、與亞瑪力戰、摩西亞倫戶珥俱陟山巔、
      verse: 10
    - text: 摩西舉手、則以色列勝、垂手、則亞瑪力勝、
      verse: 11
    - text: 摩西手疲、亞倫戶珥移石使坐、左右扶持、手乃穩固、至於日入、
      verse: 12
    - text: 約書亞以刃擊仆亞瑪力王與其民、
      verse: 13
    - text: 耶和華諭摩西曰、我將塗亞瑪力之誌於天下、當筆之於簡、誦之於約書亞耳、
      verse: 14
    - text: 摩西築壇、名之曰耶和華尼西、
      verse: 15
    - text: 曰、亞瑪力舉手攻耶和華之座、故耶和華必與之戰、歷世靡曁、
      verse: 16
  - chapter: 18
    verses:
    - text: 摩西外戚、米甸祭司葉忒羅、聞上帝爲摩西、與上帝之民以色列所爲、卽耶和華導以色列人出埃及、
      verse: 1
    - text: 昔摩西遣其妻西坡拉歸於父家、今其外戚葉忒羅攜之以來、
      verse: 2
    - text: 及其二子、其一摩西命名革順、蓋曰、我於異邦爲旅、
      verse: 3
    - text: 其一命名以利以謝、蓋曰、我父之上帝佑我、拯我脫於法老刃、
      verse: 4
    - text: 摩西外戚葉忒羅攜其妻孥、詣之於野、近上帝山、建營之處、
      verse: 5
    - text: 遣人告曰、我葉忒羅、爾之外戚、攜爾之妻、及其二子、偕來就爾、
      verse: 6
    - text: 摩西出迓之、伏拜接吻、彼此問安入幕、
      verse: 7
    - text: 摩西以耶和華緣以色列故、所行於法老與埃及人、並在途所歷之艱難、及耶和華之救援、具告其外戚、
      verse: 8
    - text: 葉忒羅因耶和華施諸恩於以色列、脫之於埃及人手、欣喜不勝、
      verse: 9
    - text: 曰、當頌美耶和華、彼拯爾曹、脫於埃及人與法老之手、援斯民於埃及人、
      verse: 10
    - text: 今知耶和華較諸神爲大、卽於埃及人狂傲之事顯之也、
      verse: 11
    - text: 葉忒羅以燔祭及他祭、獻於上帝、亞倫曁以色列長老咸集、與摩西外戚食於上帝前、○
      verse: 12
    - text: 翌日摩西坐以鞫民、民立於側、自朝至暮、
      verse: 13
    - text: 摩西外戚見其所行於民、則曰、汝於斯民何爲、爾奚獨坐、而民環立、自朝迄暮、
      verse: 14
    - text: 摩西曰、民就我諮詢於上帝耳、
      verse: 15
    - text: 人與其鄰有訟、則至我前、我折中於其間、且以上帝典章法度教之、
      verse: 16
    - text: 摩西外戚曰、汝所爲非宜也、
      verse: 17
    - text: 此事繁重、爾難獨理、如是、則爾與民、必俱憊矣、
      verse: 18
    - text: 我進一策、其聽我言、願上帝偕爾、汝向上帝、爲民代表、而呈其事於上帝、
      verse: 19
    - text: 教以典章法度、示以必由之道、當爲之事、
      verse: 20
    - text: 於衆民中、簡其具有才能、寅畏上帝、尚誠實、惡不義之財者、立爲千夫長、百夫長、五十夫長、十夫長、以治民、
      verse: 21
    - text: 使其隨時鞫民、事大則呈爾、事小則自鞫、如是、彼與汝共任、而爾事輕矣、
      verse: 22
    - text: 爾若行是、上帝亦以命爾、則爾可久、民亦安歸其所、
      verse: 23
    - text: 摩西聆其外戚之訓、行其所言、
      verse: 24
    - text: 於以色列衆中、簡其有才能者、立爲民長、卽千夫長、百夫長、五十夫長、十夫長、
      verse: 25
    - text: 隨時鞫民、難事則以呈、細故則自鞫、
      verse: 26
    - text: 摩西任其外戚旋歸、遂返故土、
      verse: 27
  - chapter: 19
    verses:
    - text: 以色列人出埃及後、由利非訂啟行、
      verse: 1
    - text: 越三月、至西乃野、建營山前、
      verse: 2
    - text: 摩西登山、覲於上帝、耶和華呼之曰、告雅各家、諭以色列族云、
      verse: 3
    - text: 我所行於埃及人、並負爾、如鷹以翼負雛、俾歸於我、爾咸覩之、
      verse: 4
    - text: 宇內咸屬於我、爾果聽我言、守我約、則爾於列國中、特爲我業、
      verse: 5
    - text: 亦爲祭司之國、成聖之民於我前、其以此言告以色列族、○
      verse: 6
    - text: 摩西往召民間長老、悉以耶和華所命告之、
      verse: 7
    - text: 衆民僉曰、凡耶和華所諭、我必奉行、摩西乃以民言覆於耶和華、
      verse: 8
    - text: 耶和華諭摩西曰、我於密雲臨爾、我與爾言、俾民聽聞、而恆久信爾、摩西以民言告耶和華、
      verse: 9
    - text: 耶和華曰、汝詣於民、使今日明日、潔己濯衣、
      verse: 10
    - text: 以爲三日之備、蓋至三日、耶和華必降臨西乃山、爲衆民目擊、
      verse: 11
    - text: 在山四周、爲民定界、告之曰、爾其愼之、毋陟於山、毋犯其境、犯之者、殺無赦、
      verse: 12
    - text: 手勿捫之、必擊以石、或射以矢、無論人畜、不存其生、迨鳴角旣久、可至山前、
      verse: 13
    - text: 摩西下山、至於民處、使之自潔、民乃濯衣、
      verse: 14
    - text: 摩西謂之曰、必爲三日之備、勿近婦人、○
      verse: 15
    - text: 三日黎明、雷電交作、密雲蔽山、角鳴甚厲、營中之民、罔不戰慄、
      verse: 16
    - text: 摩西率民出營、以迓上帝、民立山下、
      verse: 17
    - text: 耶和華於火中降臨西乃山、徧山有烟、其烟上騰、有若爐烟、全山大震、
      verse: 18
    - text: 角鳴愈久、其聲愈厲、摩西發言、上帝以聲應之、
      verse: 19
    - text: 耶和華臨涖西乃山巔、召摩西陟之、摩西陟焉、
      verse: 20
    - text: 耶和華諭之曰、爾下戒民、勿越境、以窺耶和華、致多隕沒、
      verse: 21
    - text: 卽近耶和華之祭司、亦當自潔、免我突出擊之、
      verse: 22
    - text: 摩西曰、爾曾諭我、在山四周定界、區別爲聖、故民不得上之、
      verse: 23
    - text: 耶和華曰、爾下、同亞倫上、惟祭司庶民、勿越境、上就耶和華、免其突出擊之、
      verse: 24
    - text: 摩西遂下、以此告民、
      verse: 25
  - chapter: 20
    verses:
    - text: 上帝垂諭曰、
      verse: 1
    - text: 我乃爾之上帝耶和華、導爾出埃及、脫於奴隸之室、○
      verse: 2
    - text: 余而外、勿更有他神、○
      verse: 3
    - text: 勿雕偶像、勿造上天下地、地下水中、百物之像、
      verse: 4
    - text: 勿拜跪、勿崇奉、以我耶和華爾之上帝、乃忌邪之上帝、惡我者、討其罪、自父及子、至三四世、
      verse: 5
    - text: 愛我守我誡者、錫之慈惠、至千百世、○
      verse: 6
    - text: 勿妄稱爾上帝耶和華之名、蓋耶和華必不以妄稱者爲無罪、○
      verse: 7
    - text: 當誌安息日、守之爲聖、
      verse: 8
    - text: 六日間、宜勤勞、作爾庶務、
      verse: 9
    - text: 惟七日、乃爾上帝耶和華之安息、是日爾與子女、僕婢牲畜、及寓爾家之遠人、皆勿操作、
      verse: 10
    - text: 蓋六日間、耶和華造天地海、曁其中萬物、七日休息、故耶和華錫嘏於安息日、別之爲聖、○
      verse: 11
    - text: 當敬爾父母、以致延年於爾上帝耶和華所賜之地、○
      verse: 12
    - text: 毋殺人、○
      verse: 13
    - text: 毋行淫、○
      verse: 14
    - text: 毋攘竊、○
      verse: 15
    - text: 毋妄證以陷人、○
      verse: 16
    - text: 毋貪人之第宅、與其妻室、僕婢牛驢、及凡所有、○
      verse: 17
    - text: 民見雷轟、電閃、角鳴、烟騰於山、則戰懼、遙立、
      verse: 18
    - text: 謂摩西曰、汝與我言、我必聽從、上帝勿與我言、恐我死亡、
      verse: 19
    - text: 摩西曰、勿懼、上帝臨格以試爾、俾爾敬畏、免干厥罪、
      verse: 20
    - text: 民仍遙立、摩西進於上帝所居晦冥之處、○
      verse: 21
    - text: 耶和華諭摩西曰、告以色列人云、我自天與爾言、爾所覩也、
      verse: 22
    - text: 勿造神像匹我、勿作金銀之像、
      verse: 23
    - text: 當爲我以土築壇、獻牛羊於其上、以爲燔祭、及酬恩祭、凡誌吾名之所、我必臨格、錫嘏於爾、
      verse: 24
    - text: 如爲我以石建壇、勿用雕琢之石、若以器加之、卽汚厥壇、
      verse: 25
    - text: 升壇勿歷階、免露下體、
      verse: 26
  - chapter: 21
    verses:
    - text: 茲有律例、當宣於民前曰、
      verse: 1
    - text: 如購希伯來僕、可役事六年、迨七年、則使之自由、不索贖金、
      verse: 2
    - text: 若孑身而來、則亦孑身而去、有妻則與俱去、
      verse: 3
    - text: 若主給妻、生有子女、則妻孥屬主、僕孑然而去、
      verse: 4
    - text: 若僕明言、我愛吾主、及我妻孥、不欲自由、
      verse: 5
    - text: 則其主攜之詣上帝前、附門或門橛、以錐貫其耳、僕則恆事之、○
      verse: 6
    - text: 如人鬻女爲婢、則弗釋之、不與僕同、
      verse: 7
    - text: 若主納之、而不見悅、則許其贖身、旣已欺之、不可鬻於他族、
      verse: 8
    - text: 若聘之與子、則當視之如女、
      verse: 9
    - text: 若別有所娶、則其衣食之資、好合之誼、不可闕如、
      verse: 10
    - text: 若不行此三者、則容其自去、毋索贖金、○
      verse: 11
    - text: 擊人死者、殺無赦、
      verse: 12
    - text: 若非謀殺、乃上帝付於其手、我必爲之定可避之區、
      verse: 13
    - text: 若擅攻其鄰、以詭計殺之、雖逃於我壇、亦執而殺之、○
      verse: 14
    - text: 擊父母者、殺無赦、○
      verse: 15
    - text: 虜人而鬻之、或留於其手者、殺無赦、○
      verse: 16
    - text: 詛父母者、殺無赦、○
      verse: 17
    - text: 如人相爭、或擊以石以拳、傷不至死、惟臥於牀、
      verse: 18
    - text: 後起扶杖而出、則擊之者免刑、惟償其失時之值、醫之使愈、○
      verse: 19
    - text: 以杖擊僕婢、而斃杖下者、必受刑、
      verse: 20
    - text: 若一二日不死、則不受刑、蓋以金購之也、○
      verse: 21
    - text: 如人相鬬、傷姙婦墮胎、而無他害、則當罰金、依其夫所定、折中於士師、
      verse: 22
    - text: 若有他害、則當以命償命、
      verse: 23
    - text: 目償目、齒償齒、手償手、足償足、
      verse: 24
    - text: 烙償烙、傷償傷、擊償擊、○
      verse: 25
    - text: 如人擊毀僕婢之一目、必緣其目而釋之、
      verse: 26
    - text: 擊折僕婢之一齒、必緣其齒而釋之、○
      verse: 27
    - text: 牛觸男女致死、必以石擊斃之、勿食其肉、牛主無罪、
      verse: 28
    - text: 若牛素觸人、或以告牛主、而不之禁、至殺男女、則以石斃牛、而致牛主於死、
      verse: 29
    - text: 若擬罰金以償、必如所擬而納、以贖厥命、
      verse: 30
    - text: 若觸人子女、亦循此例、
      verse: 31
    - text: 若觸人僕婢、則以金三十給其主、而以石斃牛、○
      verse: 32
    - text: 如人啟井、或掘井而不蓋、致牛驢陷於中、
      verse: 33
    - text: 則捐金以償其主、死畜歸己、○
      verse: 34
    - text: 牛觸他人之牛致死、則鬻生牛、以分其金、死牛分其肉、
      verse: 35
    - text: 若知其牛素觸人、而主不禁、則以牛償牛、死者歸己、
      verse: 36
  - chapter: 22
    verses:
    - text: 如人盜牛羊、或宰或鬻、當以五牛償一牛、四羊償一羊、
      verse: 1
    - text: 遇盜穿窬、擊斃之、不抵罪、
      verse: 2
    - text: 若日已出、斃之則抵罪、盜須償所竊、設無所有、則鬻其身以償、
      verse: 3
    - text: 倘其所竊牛羊或驢、尚生存於盜手、則償之維倍、○
      verse: 4
    - text: 如放畜牧於人之田、或葡萄園、則以己田己園之佳者償之、○
      verse: 5
    - text: 如火燃棘、延燒露積、或禾稼、或田園、則舉火者必償之、○
      verse: 6
    - text: 如以金或什物、託鄰守之、被盜所竊、盜者見獲、償之維倍、
      verse: 7
    - text: 若盜弗獲、則家主必詣上帝前、擬其果取人之財物否、
      verse: 8
    - text: 凡過犯、或爲牛羊驢、或爲衣服、或爲失物、有人謂爲己有、則兩造必以其事告上帝、上帝所罪者、償之維倍、○
      verse: 9
    - text: 如以驢、或牛羊、或他畜、託鄰守之、或死傷、或被驅、別無人見、
      verse: 10
    - text: 則二人同在、守者指耶和華而誓曰、未嘗取人之物、畜主當諾之、守者毋庸償、
      verse: 11
    - text: 若被盜、則必償之、
      verse: 12
    - text: 若被裂、則持以爲證、毋庸償、○
      verse: 13
    - text: 如借人之物、或傷或死、其主不同在、則必償之、
      verse: 14
    - text: 主同在、則不償、旣爲人僱、其值當之、○
      verse: 15
    - text: 如誘未聘之女同寢、則必以金聘之爲室、
      verse: 16
    - text: 若其父不欲妻之、則予以金、如聘女之數、○
      verse: 17
    - text: 巫蠱之女、勿容其生、○
      verse: 18
    - text: 與獸淫合者、殺無赦、○
      verse: 19
    - text: 於耶和華外、祭他神者、必翦滅之、
      verse: 20
    - text: 勿侮旅人而虐之、蓋爾曹在埃及、亦爲旅也、
      verse: 21
    - text: 勿苦孤寡、
      verse: 22
    - text: 若苦之、彼籲於我、我必聞之、
      verse: 23
    - text: 我怒必烈、以刃誅爾、寡爾妻、孤爾子、○
      verse: 24
    - text: 吾民貧者、與爾偕居、若貸之金、勿爲債主、而取其利、
      verse: 25
    - text: 如取人衣爲質、日未入必反之、
      verse: 26
    - text: 蓋彼蔽體只有此衣、無之何以安寢、我乃仁慈、彼籲於我、我必聞之、○
      verse: 27
    - text: 毋謗上帝、毋詛民長、
      verse: 28
    - text: 穡中之穀、醡出之酒、奉我勿遲、首生男子、必獻於我、
      verse: 29
    - text: 牛羊亦同此例、七日偕母、越至八日、必獻於我、
      verse: 30
    - text: 爾當爲我聖民、田野之間、爲獸所裂之畜勿食、其肉必投諸犬、
      verse: 31
  - chapter: 23
    verses:
    - text: 勿播虛言、勿與惡人聯合、以爲妄證、
      verse: 1
    - text: 勿從衆以行惡、遇訟作證、勿狥衆以反正、
      verse: 2
    - text: 貧者有訟、勿偏袒之、○
      verse: 3
    - text: 如遇仇之牛驢迷路、牽而歸之、
      verse: 4
    - text: 見憾汝者之驢、伏於重負之下、勿遺棄之、必助其人解之、○
      verse: 5
    - text: 貧者有訟、勿枉斷、
      verse: 6
    - text: 遠諸虛僞、勿殺不辜、勿戮義人、蓋我不以惡人爲義、
      verse: 7
    - text: 勿受賄、蓋賄使明者目盲、義者詞屈、
      verse: 8
    - text: 勿虐旅人、蓋爾曹旅於埃及、悉彼旅情、○
      verse: 9
    - text: 六年間、耕種田畝、斂其所產、
      verse: 10
    - text: 越至七年、使之休息、留爲閒田、以食民之貧者、餘任野獸食之、葡萄園橄欖園亦然、
      verse: 11
    - text: 六日間、宜操作、至七日、則安息、使爾牛驢休息、婢子賓旅、得以暢適、
      verse: 12
    - text: 凡我所諭、宜愼守之、他神之名、毋言及、毋口誦、○
      verse: 13
    - text: 每歲守節凡三、以奉事我、
      verse: 14
    - text: 亞筆月爾出埃及、屆期、必守除酵節、七日食無酵餅、如我所命、覲我者毋徒手、
      verse: 15
    - text: 於力田得其初實之季、守穫稼節、於歲暮斂厥田穀之季、守收藏節、
      verse: 16
    - text: 爾之丁男、每歲三覲主耶和華、○
      verse: 17
    - text: 獻我祭牲之血、勿與酵餅共獻、其脂勿留於明日、
      verse: 18
    - text: 爾土所出之初實、必薦於爾上帝耶和華之室、烹山羊羔、勿用其母之乳、○
      verse: 19
    - text: 我將遣使於爾前、護爾於道途、導爾至我所備之處、
      verse: 20
    - text: 爾當愼之、聽從其命、勿干厥怒、彼不宥爾愆、蓋我名在彼、
      verse: 21
    - text: 爾誠聽從其言、行我所諭、我則爲敵爾者之敵、爲仇爾者之仇、
      verse: 22
    - text: 我使先爾、導爾入亞摩利人、赫人、比利洗人、迦南人、希未人、耶布斯人之地、我必翦滅其衆、
      verse: 23
    - text: 勿拜跪其神、勿崇奉之、勿傚其所爲、當傾其神像、碎其柱像、
      verse: 24
    - text: 宜奉事爾之上帝耶和華、則必祚爾飲食、除爾疾病、
      verse: 25
    - text: 境內無墮胎者、無不姙者、我亦使爾終其天年、
      verse: 26
    - text: 我在爾前、發我威烈、於爾所至、潰亂其民、使敵背爾而逃、
      verse: 27
    - text: 必遣大蜂起於爾前、以驅希未人、迦南人、赫人、
      verse: 28
    - text: 惟一年中、不盡逐之、免土地荒蕪、野獸孳生而害爾、
      verse: 29
    - text: 我漸逐之、待爾昌熾、以承斯土、
      verse: 30
    - text: 將定爾境、自紅海至非利士海、自曠野至大河、斯土之民、將付爾手、逐於爾前、
      verse: 31
    - text: 毋與其人其神立約、
      verse: 32
    - text: 毋容其居爾土、恐使爾獲罪於我、若奉其神、必爲爾之坎阱、
      verse: 33
  - chapter: 24
    verses:
    - text: 耶和華諭摩西曰、爾與亞倫拿答亞比戶、及以色列長老七十人、其上詣我、遙立而拜、
      verse: 1
    - text: 惟摩西可近耶和華、其餘不可、民亦勿與俱來、
      verse: 2
    - text: 摩西以耶和華之言與律、往告於民、民同聲對曰、耶和華所言、我悉遵行、
      verse: 3
    - text: 摩西盡錄耶和華之言、夙興、築壇山下、立柱十二、循以色列十二支派、
      verse: 4
    - text: 遣以色列族少者獻燔祭、並以牛爲酬恩祭、獻於耶和華、
      verse: 5
    - text: 摩西取血、半盛於盂、半灑於壇、
      verse: 6
    - text: 宣讀約書、俾民聽聞、僉曰、耶和華所言、我悉遵行、
      verse: 7
    - text: 摩西以血灑民曰、此血係乎盟約、卽耶和華依此詞、與爾所立者、○
      verse: 8
    - text: 摩西與亞倫拿答亞比戶、及以色列長老七十人、咸登、
      verse: 9
    - text: 覲以色列之上帝、在其足下、如蒼玉平鋪、如昊天清朗、
      verse: 10
    - text: 以色列之尊者、上帝不著手加害、彼覲上帝、式飲式食、○
      verse: 11
    - text: 耶和華諭摩西曰、登峯詣我而居、我以石版、及所書之法律誡命錫爾、俾以訓民、
      verse: 12
    - text: 摩西與從者約書亞興、登上帝之山、
      verse: 13
    - text: 先告諸長老曰、爾曹處此、以待我反、爾有亞倫戶珥同在、有訟者可詣之、
      verse: 14
    - text: 摩西登山、山爲雲蔽、
      verse: 15
    - text: 耶和華之榮光止於西乃山、雲蔽之六日、越至七日、耶和華自雲中呼摩西、
      verse: 16
    - text: 耶和華之榮光在於山巔、以色列人觀之、狀如烈火、
      verse: 17
    - text: 摩西入雲登山、日夜在彼、凡歷四旬、
      verse: 18
  - chapter: 25
    verses:
    - text: 耶和華諭摩西曰、
      verse: 1
    - text: 告以色列族云、當奉禮物於我、凡出於心所願者、可從而受之、
      verse: 2
    - text: 所受禮物、卽金銀銅、
      verse: 3
    - text: 藍紫絳三色之縷、與細枲、山羊毛、
      verse: 4
    - text: 牡綿羊皮之染紅者、海獺皮、皂莢木、
      verse: 5
    - text: 燃燈之油、作膏作香之芳品、
      verse: 6
    - text: 紅玉及他寶石、以飾聖衣補服、
      verse: 7
    - text: 當爲我構聖所、俾處民中、
      verse: 8
    - text: 造幕與器、遵我所示之式、○
      verse: 9
    - text: 以皂莢木作匱、長二肘有半、廣一肘有半、高一肘有半、
      verse: 10
    - text: 內外包以精金、其上四周、飾以金緣、
      verse: 11
    - text: 鑄金環四、置於四足、左右各二、
      verse: 12
    - text: 以皂莢木作杠、包之以金、
      verse: 13
    - text: 貫於匱旁之環、用以舁匱、
      verse: 14
    - text: 杠常貫環、而弗離、
      verse: 15
    - text: 我所賜爾之法、宜藏於匱、
      verse: 16
    - text: 以精金作施恩座、長二肘有半、廣一肘有半、
      verse: 17
    - text: 以金用鏇法作基路伯二、置施恩座之兩端、
      verse: 18
    - text: 每端各一、與施恩座相連、
      verse: 19
    - text: 基路伯高展其翮、以覆施恩座、其面向之、彼此相對、
      verse: 20
    - text: 置施恩座於匱上、我所賜爾之法、藏於匱中、
      verse: 21
    - text: 我將於彼臨爾、在施恩座、法匱上基路伯間、以我所命諭爾、使告以色列民、○
      verse: 22
    - text: 以皂莢木作几、長二肘、廣一肘、高一肘有半、
      verse: 23
    - text: 包以精金、四周飾以金緣、
      verse: 24
    - text: 置棖四周、廣約一掌、以金緣之、
      verse: 25
    - text: 作金環四、置於足上四隅、
      verse: 26
    - text: 環附其棖、貫杠以舁、
      verse: 27
    - text: 以皂莢木作杠、包之以金、俾得舁几、
      verse: 28
    - text: 以精金作盤匙、及灌奠之壺盂、
      verse: 29
    - text: 几上恆置陳設餅、在於我前、○
      verse: 30
    - text: 以精金用鏇法作燈臺、其座、其梃、其盞、其節、其花、悉連爲一、
      verse: 31
    - text: 其梃出枝凡六、兩旁各三、
      verse: 32
    - text: 枝各有盞、狀似杏蕊、有節有花、燈之六枝皆然、
      verse: 33
    - text: 梃亦有盞凡四、狀似杏蕊、有節有花、
      verse: 34
    - text: 梃所出之六枝、每二枝下、各有一節、六枝皆然、
      verse: 35
    - text: 其節其枝、俱連爲一、以精金用鏇法爲之、
      verse: 36
    - text: 燈盌凡七、置於其上、使光對耀、
      verse: 37
    - text: 其剪與盤、造以精金、
      verse: 38
    - text: 製燈臺與諸器、用精金一他連得、
      verse: 39
    - text: 爾其愼而爲之、必循在山所示爾之式焉、
      verse: 40
  - chapter: 26
    verses:
    - text: 作幕用幔凡十、以撚綫細枲布、與藍紫絳三色之縷爲之、上繡良工所製之基路伯、
      verse: 1
    - text: 每幔長二十八肘、廣四肘、諸幔長短同、
      verse: 2
    - text: 幔相連各五、
      verse: 3
    - text: 幔邊之聯絡處、作藍襻、次幔亦然、
      verse: 4
    - text: 幅邊各作襻五十、兩邊之襻相對、
      verse: 5
    - text: 又作金鈎五十、鈎連諸幔、成爲一幕、○
      verse: 6
    - text: 以山羊毛作幔十一、爲幕外帷、
      verse: 7
    - text: 每幔長三十肘、廣四肘、十一幔長短同、
      verse: 8
    - text: 五幔相聯、六幔亦相聯、其第六幔、宜重複於幕前、
      verse: 9
    - text: 幔邊之聯絡處、作五十襻、次幔亦然、
      verse: 10
    - text: 又作銅鈎五十、鈎連諸襻、成爲一帷、
      verse: 11
    - text: 帷之餘半、必垂幕後、
      verse: 12
    - text: 帷幔之餘、每旁一肘、垂幕兩旁、障其左右、
      verse: 13
    - text: 以牡綿羊皮之染紅者爲幕幬、其上蒙以海獺皮、○
      verse: 14
    - text: 以皂莢木作幕板、立於四周、
      verse: 15
    - text: 板長十肘、廣一肘有半、
      verse: 16
    - text: 二榫相接、幕之諸板皆然、
      verse: 17
    - text: 幕之南、作板二十、
      verse: 18
    - text: 銀座四十、板下各二、與二榫相對、
      verse: 19
    - text: 幕之北、作板二十、
      verse: 20
    - text: 銀座四十、板下各二、
      verse: 21
    - text: 幕後西旁、作板六、
      verse: 22
    - text: 幕後兩隅、作板二、
      verse: 23
    - text: 自下而上、連於一環、兩隅皆然、
      verse: 24
    - text: 厥板凡八、銀座十六、板下各二、○
      verse: 25
    - text: 以皂莢木作楗、
      verse: 26
    - text: 左幕板五楗、右幕板五楗、後幕板五楗、
      verse: 27
    - text: 板之中楗、貫乎兩端、
      verse: 28
    - text: 以金包板、作金環貫楗、包楗以金、
      verse: 29
    - text: 立幕、必循在山示汝之式、○
      verse: 30
    - text: 以藍紫絳三色之縷、與撚綫細枲布作㡘、上繡良工所製之基路伯、
      verse: 31
    - text: 以皂莢木作柱四、包之以金、垂㡘其上、以金製鈎、銀座凡四、
      verse: 32
    - text: 㡘垂鈎下、運法匱入、㡘介聖所與至聖所之間、
      verse: 33
    - text: 施恩座置於至聖所法匱上、
      verse: 34
    - text: 置几於㡘外幕北、置燈臺於幕南、與几相對、
      verse: 35
    - text: 以藍紫絳三色之縷、與撚綫細枲布、繡爲外帷門㡘、
      verse: 36
    - text: 以皂莢木作柱五、包之以金、作金鈎、鑄五銅座、以垂其㡘、
      verse: 37
  - chapter: 27
    verses:
    - text: 以皂莢木作壇、其式維方、長五肘、廣五肘、高三肘、
      verse: 1
    - text: 四隅作四角、與壇相連、俱包以銅、
      verse: 2
    - text: 作盆以盛壇灰、及鏟盤肉鍤、火鼎諸器、悉以銅造、
      verse: 3
    - text: 以銅作壇網、網之四隅、作銅環四、
      verse: 4
    - text: 置網於壇之四周緣下、上及壇之半、
      verse: 5
    - text: 以皂莢木作壇杠、包之以銅、
      verse: 6
    - text: 貫杠於環、在壇兩旁以舁之、
      verse: 7
    - text: 壇以板作、而虛其中、必循在山示爾之式、而製作之、○
      verse: 8
    - text: 又立幕院、南面之帷長百肘、以撚綫細枲布爲之、
      verse: 9
    - text: 其柱二十、銅座二十、柱鈎與環、皆以銀作、
      verse: 10
    - text: 北面之帷長百肘、其柱二十、銅座二十、柱鈎與環、皆以銀作、
      verse: 11
    - text: 院之西面、帷廣五十肘、其柱十、其座十、
      verse: 12
    - text: 院之東面、廣五十肘、
      verse: 13
    - text: 門左之帷、長十五肘、其柱三、其座三、
      verse: 14
    - text: 門右之帷十五肘、其柱三、其座三、
      verse: 15
    - text: 院門之㡘、以藍紫絳三色之縷、與撚綫細枲布、繡工製之、長二十肘、其柱四、其座四、
      verse: 16
    - text: 院四周之柱、其鈎與環、俱以銀作、其座則銅、
      verse: 17
    - text: 院長百肘、廣五十肘、帷高五肘、以撚綫細枲布爲之、其座乃銅、
      verse: 18
    - text: 幕中所用之器與釘、及院之釘、悉以銅作、○
      verse: 19
    - text: 宜命以色列民、取橄欖擣清油、使燈常燃、
      verse: 20
    - text: 會幕中、法匱前之㡘外、亞倫與其子、自夕達旦、理燈於耶和華前、此爲以色列族歷世之永例、
      verse: 21
  - chapter: 28
    verses:
    - text: 宜自以色列族中、引爾兄亞倫、及其子拿答、亞比戶、以利亞撒、以他瑪、進於爾前、立爲祭司、以奉事我、
      verse: 1
    - text: 爲爾兄亞倫製聖服、以彰榮美、
      verse: 2
    - text: 凡有慧心之人、卽我以智神所充者、爾命之爲亞倫製衣、別之爲聖、俾任祭司職、以奉事我、
      verse: 3
    - text: 所當製之衣、乃補服、聖衣、長衣、及縱橫相間之裏衣、並冠與紳、必爲爾兄亞倫、曁其子製聖服、俾任祭司職、以奉事我、
      verse: 4
    - text: 製以金絲、與藍紫絳三色之縷、及細枲布、○
      verse: 5
    - text: 作聖衣、用金絲與藍紫絳三色之縷、及良工所製之撚綫細枲布、
      verse: 6
    - text: 必有肩帶二、綴其前後、使之相連、
      verse: 7
    - text: 其上巧製之紳、以束聖衣、與聖衣同式、相連爲一、俱以金絲、與藍紫絳三色之縷、及撚綫細枲布而作、
      verse: 8
    - text: 將紅玉二、上鐫以色列諸子之名、
      verse: 9
    - text: 六名在此、六名在彼、咸序以齒、
      verse: 10
    - text: 用玉工鐫印法、鐫以色列諸子之名於二玉、嵌於金闌、
      verse: 11
    - text: 置二玉於聖衣之肩帶、以爲以色列諸子之誌石、亞倫荷其名於兩肩、爲記於耶和華前、
      verse: 12
    - text: 以金作闌、
      verse: 13
    - text: 用編索法、作精金鏈二、繫於金闌、○
      verse: 14
    - text: 作補服用以斷事、良工之製、同於聖衣、以金絲與藍紫絳三色之縷、及撚綫細枲布爲之、
      verse: 15
    - text: 補服方而複、長廣各一布指、
      verse: 16
    - text: 上綴寶石四行、一爲瑪瑙、淡黃玉、葱珩、
      verse: 17
    - text: 二爲青玉、藍玉、金鋼石、
      verse: 18
    - text: 三爲赤玉、白瑪瑙、紫玉、
      verse: 19
    - text: 四爲水蒼玉、紅玉、碧玉、悉嵌於金闌、
      verse: 20
    - text: 寶石之數、循以色列諸子之名、凡十有二、用鐫印法、每寶石鐫一名、以當十二支派、
      verse: 21
    - text: 以精金作鏈、形如編索、屬於補服、
      verse: 22
    - text: 作金環二、置於補服兩端、
      verse: 23
    - text: 以二金編鏈、鈎於補服兩端之二環、
      verse: 24
    - text: 其二端接於二金闌、置於聖衣肩帶之前、
      verse: 25
    - text: 作金環二、置於補服兩邊之內、附於聖衣、
      verse: 26
    - text: 又作金環二、置於聖衣之前、兩肩帶下、近乎連結之處、在聖衣巧製之紳上、
      verse: 27
    - text: 以藍組貫於補服之環、接於聖衣之環、使補服貼乎聖衣巧製之紳、補服不離聖衣、
      verse: 28
    - text: 亞倫入聖所時、必將斷事補服、所載以色列諸子之名、服之於膺、在耶和華前、永以爲誌、
      verse: 29
    - text: 以烏陵與土明、置於補服內、亞倫覲耶和華時、服之於膺、亞倫必將以色列族斷事之具、服之於膺、在耶和華前、○
      verse: 30
    - text: 作聖衣內之長衣、其色純藍、
      verse: 31
    - text: 中留空隙、以穿首領、四周織緣、如甲孔然、免其綻裂、
      verse: 32
    - text: 以藍紫絳三色之縷、製爲石榴、垂於衣下四周之緣、間繫金鈴、
      verse: 33
    - text: 衣下四周、石榴與金鈴相間、
      verse: 34
    - text: 亞倫任職、必衣此服、出入聖所、覲耶和華時、有聲可聞、免於死亡、○
      verse: 35
    - text: 以精金作牌、用鐫印法、鐫字其上、曰於耶和華爲聖、
      verse: 36
    - text: 繫以藍紃、綴於冠前、
      verse: 37
    - text: 使亞倫戴於額、以色列人奉獻聖物、有何罪愆、亞倫任之、恆戴其牌於額、俾獻禮者、蒙耶和華悅納、
      verse: 38
    - text: 以精枲織裏衣、縱橫相間、以細枲布爲冠、又以繡工製紳、○
      verse: 39
    - text: 爲亞倫子製衣、與紳及冠、以彰榮美、
      verse: 40
    - text: 衣爾兄亞倫及其子、且沐以膏、別之爲聖、俾任祭司職、以奉事我、
      verse: 41
    - text: 以枲作袴、自腰至髀、以蔽下體、
      verse: 42
    - text: 亞倫與子進會幕、近祭壇、供事於聖所、必服之、免其負罪而死、此於亞倫曁其後裔、永爲定例、
      verse: 43
  - chapter: 29
    verses:
    - text: 別之爲聖、俾任祭司職、以奉事我、宜取牡犢一、無疵之牡綿羊二、
      verse: 1
    - text: 無酵之餅、及和油之餅、抹油之薄餅、俱無酵、以細麥麪作之、
      verse: 2
    - text: 盛於一筐、並犢與羊、攜之而至、
      verse: 3
    - text: 引亞倫及其子、造會幕門、以水濯之、
      verse: 4
    - text: 衣亞倫以衣、卽裏衣、長衣、聖衣、補服、束以巧製之紳、
      verse: 5
    - text: 以冠冠首、上加聖冕、
      verse: 6
    - text: 傾膏其首以膏之、
      verse: 7
    - text: 攜其子來、衣之以衣、
      verse: 8
    - text: 束以紳、冠以冠、別之爲聖、使亞倫與其子任祭司職、以爲永例、○
      verse: 9
    - text: 牽犢至會幕門、使亞倫及子按手其首、
      verse: 10
    - text: 宰於耶和華前、會幕門外、
      verse: 11
    - text: 取犢之血、以指釁於壇角、餘血傾於壇基、
      verse: 12
    - text: 以蓋臟之脂、及肝網、二腎與其脂、悉焚於壇、
      verse: 13
    - text: 惟其肉皮與矢、火之營外、此爲贖罪之祭、○
      verse: 14
    - text: 取牡綿羊之一、使亞倫及子按手其首、
      verse: 15
    - text: 於焉宰之、以血灑於壇之四周、
      verse: 16
    - text: 臠切其肉、洗臟及腿、與臠切者曁首、置於一處、
      verse: 17
    - text: 以其全體焚於壇上、是爲燔祭、獻於耶和華、以爲馨香之火祭、○
      verse: 18
    - text: 取牡綿羊之二、使亞倫及子按手其首、
      verse: 19
    - text: 於焉宰之、以血釁於亞倫及子之右耳垂、與右手之巨擘、右足之將指、灑血於壇四周、
      verse: 20
    - text: 取壇上之血與膏、灑於亞倫及子之身與衣、區別其身及衣爲聖、
      verse: 21
    - text: 此羊乃爲立職之祭、故取其脂與尾、蓋臟之脂、肝網、二腎及其脂、並右腿、
      verse: 22
    - text: 於耶和華前、無酵餅筐中、取饅一、油餅一、薄餅一、
      verse: 23
    - text: 皆置於亞倫及子之手、搖於耶和華前、以爲搖祭、
      verse: 24
    - text: 爾自其手接之、加於燔祭之上、焚之於壇、是爲馨香之火祭、獻於耶和華、○
      verse: 25
    - text: 立亞倫任聖職、所用之羊、宜取其腔、搖於耶和華前、以爲搖祭、後歸於爾、
      verse: 26
    - text: 立亞倫與子任聖職、所用之羊、必以所搖之腔、所舉之腿爲聖、
      verse: 27
    - text: 必永歸於亞倫、及其子孫、此乃以色列人所奉之舉祭、每獻酬恩祭時、以此舉祭獻於耶和華、○
      verse: 28
    - text: 亞倫之聖服、必遺其子孫、使衣之以受膏、而任聖職、
      verse: 29
    - text: 其子繼爲祭司、入會幕、供職於聖所、必衣是衣、歷至七日、○
      verse: 30
    - text: 宜取立任聖職所用之羊、烹其肉於聖所、
      verse: 31
    - text: 亞倫與子、必於會幕門前、食羊及筐中之餅、
      verse: 32
    - text: 所以爲之贖罪、立任聖職、區別爲聖之物、彼當食之、外人勿食、因爲聖物故也、
      verse: 33
    - text: 如有立任聖職、所用之肉或餅、留於明晨、則勿食、必爇以火、因爲聖物故也、○
      verse: 34
    - text: 爾必遵我所諭、施於亞倫及其子、行此立任聖職之禮、歷至七日、
      verse: 35
    - text: 日獻牡犢一、爲贖罪之祭、並贖壇以潔之、沃之以膏、俾其爲聖、
      verse: 36
    - text: 贖壇七日、使之成聖、其壇遂爲至聖、凡觸之者、皆爲聖焉、○
      verse: 37
    - text: 宜日獻於壇者、卽一歲之羔二、
      verse: 38
    - text: 晨獻其一、暮獻其一、
      verse: 39
    - text: 晨獻羔、加細麪伊法十分之一、和擣油一欣四分之一、及酒一欣四分之一、以爲灌祭、
      verse: 40
    - text: 暮獻羔、如晨禮、亦獻素祭灌祭、以爲耶和華馨香之火祭、
      verse: 41
    - text: 此歷世恆獻之燔祭、行於耶和華前、在會幕門、我將臨而諭汝之所、
      verse: 42
    - text: 我必與以色列人會於此、使幕因我榮光而爲聖、
      verse: 43
    - text: 我將使會幕及祭壇成聖、且使亞倫與子爲聖、任祭司職、以奉事我、
      verse: 44
    - text: 我必處以色列族中、爲其上帝、
      verse: 45
    - text: 俾知我乃耶和華、彼之上帝、導之出埃及、欲居其中、我乃耶和華、彼之上帝也、
      verse: 46
  - chapter: 30
    verses:
    - text: 以皂莢木作焚香壇、
      verse: 1
    - text: 形製維方、長一肘、廣一肘、高二肘、其角與壇相連、
      verse: 2
    - text: 上面與四周及角、俱以精金包之、四周施以金緣、
      verse: 3
    - text: 緣下兩旁、作金環二、貫杠以舁、
      verse: 4
    - text: 以皂莢木作杠、包之以金、
      verse: 5
    - text: 置壇於法匱旁之㡘外、法版之上、施恩座前、我將臨汝之處、
      verse: 6
    - text: 每晨理燈時、亞倫必以芳品所製之香、焚於其上、
      verse: 7
    - text: 薄暮燃燈時、亦必焚之、是爲歷世恆焚之香、在耶和華前、
      verse: 8
    - text: 於此壇上、毋焚他香、毋獻燔祭素祭、毋行灌祭、
      verse: 9
    - text: 亞倫必以贖罪祭牲之血、釁於壇角、歲凡一次、歷世如此、以贖斯壇、斯壇爲至聖於耶和華前、○
      verse: 10
    - text: 耶和華諭摩西曰、
      verse: 11
    - text: 爾核以色列人數時、各以贖命之值、獻於耶和華、以免核數之際、遭遇災害、
      verse: 12
    - text: 凡被核者、必依聖所權衡、以金半舍客勒、奉於耶和華、一舍客勒、卽二十季拉、
      verse: 13
    - text: 年二十以上被核者、皆奉之、
      verse: 14
    - text: 富無所加、貧無所減、俱以金半舍客勒、獻於耶和華、以贖其命、
      verse: 15
    - text: 必由以色列人取此贖金、以備會幕之需、爲以色列人之誌於耶和華前、以贖其命、○
      verse: 16
    - text: 耶和華諭摩西曰、
      verse: 17
    - text: 以銅作浴盤、與其座、以備洗濯、置於會幕祭壇間、盛水其中、
      verse: 18
    - text: 使亞倫與其子、在彼盥手濯足、
      verse: 19
    - text: 每入會幕、或近祭壇供職、獻火祭於耶和華、必以水洗滌、不至殞沒、
      verse: 20
    - text: 必盥手濯足、免於死亡、此爲亞倫及其後裔、歷世之永例、○
      verse: 21
    - text: 耶和華諭摩西曰、
      verse: 22
    - text: 取芬芳之上品、卽流質沒藥五百舍客勒、香肉桂一半、卽二百五十舍客勒、香菖蒲二百五十舍客勒、
      verse: 23
    - text: 玉桂五百舍客勒、咸依聖所權衡、和橄欖油一欣、
      verse: 24
    - text: 用調香法、製爲聖膏、
      verse: 25
    - text: 以膏會幕及法匱、
      verse: 26
    - text: 几與其器、燈臺與其器、並焚香壇、
      verse: 27
    - text: 燔祭壇與其器、浴盤與其座、
      verse: 28
    - text: 均別之爲至聖、凡觸之者、皆爲聖焉、
      verse: 29
    - text: 亦膏亞倫及其子、使之爲聖、任祭司職、以奉事我、
      verse: 30
    - text: 當告以色列族曰、此膏於我、歷世爲聖、
      verse: 31
    - text: 毋傾於人身、毋循是法私製此膏、斯乃聖物、必視之爲聖、
      verse: 32
    - text: 凡私製此膏、或以之膏外人者、必絕於民中、○
      verse: 33
    - text: 耶和華諭摩西曰、取香品、卽蘇合香、螺弇香、楓脂香、和乳香之清者、權之相等、
      verse: 34
    - text: 加以鹽、循調香法、製爲純潔且聖之香、
      verse: 35
    - text: 取其少許、擣之極細、置於會幕內法匱前、我將臨汝之處、必視之爲至聖、
      verse: 36
    - text: 如法而製之香、勿私爲之、必視之爲聖、屬於耶和華、
      verse: 37
    - text: 凡作此香以嗅之者、必絕於民中、
      verse: 38
  - chapter: 31
    verses:
    - text: 耶和華諭摩西曰、
      verse: 1
    - text: 試觀猶大支派、戶珥孫、烏利子比撒列、我以名召之、
      verse: 2
    - text: 充以上帝之神、使有智慧、聰明知識、以作諸工、
      verse: 3
    - text: 思索技藝、製金銀銅之器、
      verse: 4
    - text: 鐫玉以鑲嵌、雕木作巧工、
      verse: 5
    - text: 又派但之支派、亞希撒抹子亞何利亞伯輔之、凡有慧心者、我更賜以聰明、俾依我所命爾者而造、
      verse: 6
    - text: 會幕法匱、與其上施恩座、曁幕中器皿、
      verse: 7
    - text: 几與其器、精金燈臺與其器、香壇、
      verse: 8
    - text: 燔祭壇與其器、浴盤與其座、
      verse: 9
    - text: 精製之衣、祭司亞倫之聖服、及其子之衣、以供祭司職、
      verse: 10
    - text: 膏與聖所芳品之香、悉遵我所命爾者而作、○
      verse: 11
    - text: 耶和華諭摩西曰、
      verse: 12
    - text: 告以色列人云、必守我安息日、於爾我間、歷世爲徵、俾知我乃耶和華、使爾成聖、
      verse: 13
    - text: 故當守安息日、以爲聖日、凡凟之者、殺無赦、操作於是日者、必絕於民中、
      verse: 14
    - text: 六日間、宜操作、至七日、則安息、於耶和華爲聖日、安息日操作者、殺無赦、
      verse: 15
    - text: 以色列人歷世必守安息日以休息、此爲永約、
      verse: 16
    - text: 於我及以色列族間、永世爲徵、蓋六日間、我耶和華造天地、七日休息、而暢適焉、○
      verse: 17
    - text: 耶和華於西乃山諭摩西畢、錫以法版二、卽上帝手書之石版、
      verse: 18
  - chapter: 32
    verses:
    - text: 民見摩西遲迴於山不下、則集於亞倫前曰、爾其爲我造神像、以爲我之先導、蓋率我出埃及之摩西、不知其何所遇矣、
      verse: 1
    - text: 亞倫曰、脫爾妻孥垂耳之金環、攜以予我、
      verse: 2
    - text: 民卽脫之、以授亞倫、
      verse: 3
    - text: 亞倫受之、鎔鑄刻鏤爲犢、衆曰、以色列人歟、此卽導爾出埃及之神也、
      verse: 4
    - text: 亞倫見之、築壇其前、宣告曰、詰朝可爲耶和華之節期、
      verse: 5
    - text: 翌日民夙興、獻燔祭與酬恩祭、坐而飲食、起而舞蹈、○
      verse: 6
    - text: 耶和華諭摩西曰、爾其下山、爾之民、爾所導出埃及者、已自敗壞、
      verse: 7
    - text: 我所諭之道、彼速違之、鑄犢崇拜祭祀、曰以色列人歟、此卽導爾出埃及之神也、
      verse: 8
    - text: 又曰、我觀斯民、強項者流、
      verse: 9
    - text: 爾且聽我、予赫斯怒、盡滅是族、使爾後裔成爲大邦、
      verse: 10
    - text: 摩西祈其上帝耶和華曰、耶和華歟、爾以巨能大力、導爾民出埃及、今何怒之甚乎、
      verse: 11
    - text: 胡令埃及人云、彼導之出、乃欲加害、殺之山中、滅之地上、請爾回意、息厥烈怒、不降禍於爾民、
      verse: 12
    - text: 求憶爾僕亞伯拉罕、以撒、以色列、昔爾指己而誓、必昌厥後、如天星之多、錫以所言之地、俾其永居、
      verse: 13
    - text: 耶和華乃回意、不降禍於其民、○
      verse: 14
    - text: 摩西退而下山、手持法版二、兩面各有文字、
      verse: 15
    - text: 其版乃上帝所作、其文亦上帝所書、刻之於版、
      verse: 16
    - text: 約書亞聞民喧譁、謂摩西曰、營中有戰聲、
      verse: 17
    - text: 曰、非戰勝之聲、亦非戰敗之聲、我所聞者、乃謳歌之聲也、
      verse: 18
    - text: 摩西近營見犢、及民舞蹈、怒甚、擲版、碎於山下、
      verse: 19
    - text: 取所造之犢、爇以火、擣爲粉、播於水、令以色列人飲之、
      verse: 20
    - text: 謂亞倫曰、斯民於爾何爲、使陷重罪、
      verse: 21
    - text: 亞倫曰、我主勿怒、斯民決志作惡、爾所知也、
      verse: 22
    - text: 彼謂我曰、爾其爲我造神像、以爲我之先導、蓋率我出埃及之摩西、不知其何所遇矣、
      verse: 23
    - text: 我曰、凡有金者、脫而予我、我投之火、此犢出焉、
      verse: 24
    - text: 摩西見民放恣、爲亞倫所縱、貽笑於敵、
      verse: 25
    - text: 乃立營門曰、凡從耶和華者、可詣我、利未族咸集詣之、
      verse: 26
    - text: 摩西曰、以色列之上帝耶和華云、各宜繫刃於腰、往來營中、自此門至彼門、殺其昆弟、友朋鄰里、
      verse: 27
    - text: 利未人從其言、是日民中殞者、約三千人、
      verse: 28
    - text: 摩西曾曰、今日爾當自潔、歸耶和華爲聖、各擊子女昆弟、致蒙錫嘏於爾、○
      verse: 29
    - text: 翌日、摩西告民曰、汝干重罪、我今上詣耶和華、爾罪庶幾可贖、
      verse: 30
    - text: 乃返耶和華所、曰、噫、斯民干重罪、以金造神像、
      verse: 31
    - text: 今爾若宥其罪、不然、則塗我名於爾册、
      verse: 32
    - text: 耶和華曰、孰獲罪於我、則塗其名於我册、
      verse: 33
    - text: 爾往、率民至我所言之地、我使必爲先導、然討罪之日我必討之、
      verse: 34
    - text: 耶和華擊民、以其使亞倫造犢也、
      verse: 35
  - chapter: 33
    verses:
    - text: 耶和華諭摩西曰、昔我誓於亞伯拉罕、以撒、雅各、許錫其裔之地、今爾與所導出埃及之民、啟行往彼、
      verse: 1
    - text: 我遣使於爾前、驅迦南人、亞摩利人、赫人、比利洗人、希未人、耶布斯人、
      verse: 2
    - text: 導爾至流乳與蜜之地、我不與之偕往、因爾衆強項、恐我滅之於途間、
      verse: 3
    - text: 民聞此凶言、爲之哀悼、無佩文飾、
      verse: 4
    - text: 耶和華諭摩西曰、告以色列族云、爾乃強項之民、我若俄頃之間臨於爾中、必行翦滅、爾且去其文飾、我思何以待爾、
      verse: 5
    - text: 以色列族去其文飾、自離何烈山後、不復佩之、○
      verse: 6
    - text: 摩西以幕張於營外、距營稍遠、稱曰會幕、凡求耶和華者、出營詣幕、
      verse: 7
    - text: 摩西每出詣幕、民起、立於己之幕門、瞻望摩西、迨其入幕、
      verse: 8
    - text: 入時、雲柱下止幕門、耶和華與摩西言、
      verse: 9
    - text: 民見雲柱止於幕門、咸起、崇拜於己之幕門、
      verse: 10
    - text: 耶和華與摩西覿面相語、如人與友言、摩西歸營、惟嫩之子少者約書亞、爲其侍從、弗離於幕、○
      verse: 11
    - text: 摩西謂耶和華曰、爾命我導斯民、未嘗示我遣誰偕往、惟爾曾曰、我以爾名識爾、爾沾恩於我前、
      verse: 12
    - text: 如沾爾恩、請以爾道示我、使我識爾、果沾恩於爾前、是族乃爾之民、請垂念焉、
      verse: 13
    - text: 曰、我躬自偕往、俾爾獲安、
      verse: 14
    - text: 曰、若弗躬自偕往、毋導我離此、
      verse: 15
    - text: 我與爾民沾恩、於何知之、非在爾與我儕偕往、使我及民、別於天下億兆乎、○
      verse: 16
    - text: 耶和華諭摩西曰、爾所求者、我必爲之、因爾沾恩於我前、我以爾名識爾、
      verse: 17
    - text: 曰、請顯爾榮於我、
      verse: 18
    - text: 曰、我必顯我諸德、宣耶和華名於爾前、我所欲矜恤者矜恤之、欲憐憫者憐憫之、
      verse: 19
    - text: 又曰、爾不可覿我面、人而覿我、不得生存、
      verse: 20
    - text: 又曰、近我有處、爾可立於磐上、
      verse: 21
    - text: 我之榮光過時、必藏爾於磐穴、掩爾以手、俟我過焉、
      verse: 22
    - text: 後則移手、使觀我背、惟不得瞻我面、
      verse: 23
  - chapter: 34
    verses:
    - text: 耶和華諭摩西曰、爾琢石版二、其式如前所碎者、我以前版之文、書於其上、
      verse: 1
    - text: 爾備詰旦陟西乃山、詣我於山巔、
      verse: 2
    - text: 勿令他人共登、遍山渺無人跡、牛羊亦不齧草於山麓、
      verse: 3
    - text: 摩西乃琢石版如前、遵耶和華命、夙興執版登山、
      verse: 4
    - text: 耶和華乘雲降臨、與摩西偕立、宣耶和華名、
      verse: 5
    - text: 又過摩西前、言曰、耶和華、耶和華乃仁慈矜憫之上帝也、遲於發怒、富有恩惠、大顯誠實、
      verse: 6
    - text: 錫恩於億兆、赦免愆尤、過失罪惡、惟當罰者、必不義之、於父之罪、加諸子孫、至三四世、
      verse: 7
    - text: 摩西急俯首崇拜、
      verse: 8
    - text: 曰、主歟、如沾恩於爾前、請主偕行、斯民強項、望赦我儕之罪愆、以爲爾業、
      verse: 9
    - text: 曰、我今立約、將行異蹟於爾民前、天下萬民之中、未嘗行之、四周之居民、必見耶和華所爲、蓋我向爾所行、乃可畏也、
      verse: 10
    - text: 我今所命、爾必守之、我將驅亞摩利人、迦南人、赫人、比利洗人、希未人、耶布斯人於爾前、
      verse: 11
    - text: 爾其愼之、所往之地、勿與其居民立約、恐爲爾之坎阱、
      verse: 12
    - text: 必毀其壇、碎其柱像、斫其木偶、
      verse: 13
    - text: 勿崇奉他神、蓋耶和華乃忌邪之上帝、名爲忌邪、
      verse: 14
    - text: 勿與居民立約、恐彼狥欲、從其神而獻祭、招爾共食祭品、
      verse: 15
    - text: 而爾取其女妻爾子、其女狥欲從其神、使爾子亦狥欲從之、
      verse: 16
    - text: 勿鑄神像、
      verse: 17
    - text: 宜守除酵節、遵我所命、在亞筆月食無酵餅、歷至七日、蓋爾於是日出埃及也、
      verse: 18
    - text: 凡初胎男子、與首生牡畜、或牛或羊、皆屬於我、
      verse: 19
    - text: 首生之驢、必贖以羔、否則折其頸、首生之男、必悉贖之、覲我者毋徒手、
      verse: 20
    - text: 六日間、宜操作、至七日、則安息、稼穡之時、亦當安息、
      verse: 21
    - text: 麥初熟時、宜守七七節、歲暮宜守收藏節、
      verse: 22
    - text: 爾之丁男、每歲三覲耶和華、以色列之上帝、
      verse: 23
    - text: 我必驅列邦於爾前、恢廓爾境、每歲三往覲爾上帝耶和華時、無人覬覦爾地、
      verse: 24
    - text: 獻我祭牲之血、勿與酵餅共獻、逾越節之祭品、勿留於明日、
      verse: 25
    - text: 爾土所出之初實、必薦於爾上帝耶和華之室、烹羔勿用其母之乳、
      verse: 26
    - text: 耶和華諭摩西曰、宜錄斯言、蓋我循其意、與爾及以色列人立約、
      verse: 27
    - text: 摩西與耶和華同在四十晝夜、不飲不食、耶和華以約法之十誡、書於二版、○
      verse: 28
    - text: 摩西手持二法版、下西乃山、因與耶和華言、容光激射、而不自覺、
      verse: 29
    - text: 亞倫及以色列衆、見其容光則懼、不敢前、
      verse: 30
    - text: 摩西召之、亞倫與會長乃返、摩西與之言、
      verse: 31
    - text: 後以色列衆亦前、摩西以耶和華在西乃山所諭者命之、
      verse: 32
    - text: 摩西言竟、取帕蒙面、
      verse: 33
    - text: 每入與耶和華言、則去其帕、及出、以所命告以色列人、
      verse: 34
    - text: 以色列人見摩西容光激射、摩西復以帕蒙面、迨入與耶和華言、則去之、
      verse: 35
  - chapter: 35
    verses:
    - text: 摩西集以色列會衆曰、耶和華諭爾所當行者、今以告爾、
      verse: 1
    - text: 六日間、宜操作、越至七日、乃爲聖日、當守爲耶和華之安息、是日操作者、殺無赦、
      verse: 2
    - text: 爾第宅中、安息日毋舉火、○
      verse: 3
    - text: 摩西告以色列會衆曰、耶和華諭爾云、
      verse: 4
    - text: 宜獻禮物於耶和華、凡心願者可奉之、以爲禮物、
      verse: 5
    - text: 卽金銀銅、藍紫絳三色之縷、與細枲、山羊毛、
      verse: 6
    - text: 牡綿羊皮之染紅者、海獺皮、皂莢木、
      verse: 7
    - text: 燃燈之油、作膏作香之芳品、
      verse: 8
    - text: 紅玉及他寶石、以飾聖衣補服、
      verse: 9
    - text: 爾中有慧心者、可來造作、遵耶和華所諭、
      verse: 10
    - text: 會幕、外帷與幬、鈎板楗柱座、
      verse: 11
    - text: 匱與杠、施恩座、及其前之㡘、
      verse: 12
    - text: 几與杠、及諸器、陳設之餅、
      verse: 13
    - text: 燈臺與器、其盞與油、
      verse: 14
    - text: 香壇及杠、膏與香、幕門㡘、
      verse: 15
    - text: 燔祭壇及銅網、與杠及器、浴盤與座、
      verse: 16
    - text: 院帷及柱與座、院門㡘、
      verse: 17
    - text: 幕釘、院帷之釘及索、
      verse: 18
    - text: 供事聖所精製之衣、祭司亞倫之聖服、及其子之衣、以供祭司職、○
      verse: 19
    - text: 以色列會衆乃退、
      verse: 20
    - text: 凡衷懷受感、出於心所願者、咸攜禮物而至、奉於耶和華、以備作會幕、盡役事、製聖服、
      verse: 21
    - text: 凡樂輸之男女、獻金於耶和華者、咸攜纓絡、耳環、指環、手釧、所有金飾而至、
      verse: 22
    - text: 凡有藍紫絳三色之縷、細枲布、山羊毛、牡綿羊皮之染紅者、海獺皮、亦攜之至、
      verse: 23
    - text: 凡以銀銅獻耶和華者、亦攜之至、有皂莢木、宜於造作者、亦攜之至、
      verse: 24
    - text: 凡有慧心之婦、親紡藍紫絳三色之縷、與細枲、攜之而至、
      verse: 25
    - text: 凡婦具有慧心、而受感者、則紡山羊毛、
      verse: 26
    - text: 會長奉紅玉及他寶石、以飾聖衣補服、
      verse: 27
    - text: 芳品與油、用以燃燈、作膏作香、
      verse: 28
    - text: 以色列之男女、凡出於心所願者、咸樂獻禮物於耶和華、以備耶和華所命摩西諸工之用、○
      verse: 29
    - text: 摩西告以色列人曰、試觀猶大支派、戶珥孫、烏利子比撒列、耶和華以名召之、
      verse: 30
    - text: 充以上帝之神、使有智慧、聰明知識、以作諸工、
      verse: 31
    - text: 思索技藝、製金銀銅之器、
      verse: 32
    - text: 鐫玉以鑲嵌、雕木作巧工、
      verse: 33
    - text: 又感其心、與但之支派、亞希撒抹子亞何利亞伯之心、俾能誨人、
      verse: 34
    - text: 且以慧心充之、使作諸工、卽雕工、巧工、藍紫絳三色之縷、與細枲之繡工、及織工、精於製造、思索技藝、
      verse: 35
  - chapter: 36
    verses:
    - text: 比撒列與亞何利亞伯、及諸具有慧心之人、卽耶和華賦以智慧聰明、使知成作聖所諸工者、必循耶和華所命而爲、○
      verse: 1
    - text: 摩西召比撒列與亞何利亞伯、及諸具有慧心之人、卽耶和華賦以聰明、衷懷受感、而來造作者、
      verse: 2
    - text: 以色列人所攜禮物、爲作聖所而獻者、悉由摩西受之、民又每晨奉以樂獻之禮物、
      verse: 3
    - text: 作聖所諸工之有智者、各停其工、
      verse: 4
    - text: 就摩西曰、民之所奉、備耶和華所命之工之用、綽有餘裕、
      verse: 5
    - text: 摩西傳命、使宣於營曰、男女毋再造作、以獻聖所、民遂止、不復獻、
      verse: 6
    - text: 蓋所有之材、足作諸工、且有餘也、○
      verse: 7
    - text: 其中諸有智者作幕、以撚綫細枲布、與藍紫絳三色之縷、作幔十、上繡良工所製之基路伯、
      verse: 8
    - text: 每幔長二十八肘、廣四肘、諸幔長短維一、
      verse: 9
    - text: 幔相連各五、
      verse: 10
    - text: 幔邊之聯絡處、作藍襻、次幔亦然、
      verse: 11
    - text: 幅邊各作襻五十、兩邊之襻相對、
      verse: 12
    - text: 又作金鈎五十、鈎連諸幔、成爲一幕、○
      verse: 13
    - text: 以山羊毛作幔十一、爲幕外帷、
      verse: 14
    - text: 每幔長三十肘、廣四肘、十一幔長短同、
      verse: 15
    - text: 五幔相聯、六幔亦相聯、
      verse: 16
    - text: 幔邊之聯絡處、作五十襻、次幔亦然、
      verse: 17
    - text: 又作銅鈎五十、聯爲一帷、
      verse: 18
    - text: 以牡綿羊皮之染紅者爲幕幬、其上蒙以海獺皮、○
      verse: 19
    - text: 以皂莢木作幕板、立於四周、
      verse: 20
    - text: 板長十肘、廣一肘有半、
      verse: 21
    - text: 二榫相接、幕之諸板皆然、
      verse: 22
    - text: 幕之南、作板二十、
      verse: 23
    - text: 銀座四十、板下各二、與二榫相對、
      verse: 24
    - text: 幕之北、作板二十、
      verse: 25
    - text: 銀座四十、板下各二、
      verse: 26
    - text: 幕後西旁、作板六、
      verse: 27
    - text: 幕後兩隅、作板二、
      verse: 28
    - text: 自下而上、連於一環、兩隅皆然、
      verse: 29
    - text: 厥板凡八、銀座十六、板下各二、○
      verse: 30
    - text: 以皂莢木作楗、左幕板五楗、
      verse: 31
    - text: 右幕板五楗、後幕板五楗、
      verse: 32
    - text: 板之中楗、貫乎兩端、
      verse: 33
    - text: 以金包板、作金環貫楗、包楗以金、○
      verse: 34
    - text: 以藍紫絳三色之縷、與撚綫細枲布作㡘、上繡良工所製之基路伯、
      verse: 35
    - text: 以皂莢木作柱四、包之以金、以金製鈎、銀座凡四、
      verse: 36
    - text: 以藍紫絳三色之縷、與撚綫細枲布、繡爲外帷門㡘、
      verse: 37
    - text: 其柱凡五、及鈎、柱頂與環、俱包以金、五座乃銅、
      verse: 38
  - chapter: 37
    verses:
    - text: 比撒列以皂莢木作匱、長二肘有半、廣一肘有半、高一肘有半、
      verse: 1
    - text: 內外包以精金、其上四周、飾以金緣、
      verse: 2
    - text: 鑄金環四、置於四足、左右各二、
      verse: 3
    - text: 以皂莢木作杠、包之以金、
      verse: 4
    - text: 貫於匱旁之環、用以舁匱、○
      verse: 5
    - text: 以精金作施恩座、長二肘有半、廣一肘有半、
      verse: 6
    - text: 以金用鏇法作基路伯二、置於施恩座之兩旁、
      verse: 7
    - text: 每旁各一、與施恩座相連、
      verse: 8
    - text: 基路伯高展其翮、以覆施恩座、其面向之、彼此相對、○
      verse: 9
    - text: 以皂莢木作几、長二肘、廣一肘、高一肘有半、
      verse: 10
    - text: 包以精金、四周飾以金緣、
      verse: 11
    - text: 置棖四周、廣約一掌、以金緣之、
      verse: 12
    - text: 鑄金環四、置於足上四隅、
      verse: 13
    - text: 環附其棖、貫杠以舁、
      verse: 14
    - text: 以皂莢木作杠、包之以金、俾得舁几、
      verse: 15
    - text: 以精金作几上器皿、盤匙及灌奠之盂壺、○
      verse: 16
    - text: 以精金用鏇法作燈臺、其座、其梃、其盞、其節、其花、悉連爲一、
      verse: 17
    - text: 其梃出枝凡六、兩旁各三、
      verse: 18
    - text: 枝各有盞、狀似杏蕊、有節有花、燈之六枝皆然、
      verse: 19
    - text: 梃亦有盞凡四、狀似杏蕊、有節有花、
      verse: 20
    - text: 梃所出之六枝、每二枝下、各有一節、六枝皆然、
      verse: 21
    - text: 其節其枝、俱連爲一、以精金用鏇法爲之、
      verse: 22
    - text: 燈盌凡七、其剪與盤、造以精金、
      verse: 23
    - text: 製燈臺與諸器、用精金一他連得、○
      verse: 24
    - text: 以皂莢木作香壇、形製維方、長一肘、廣一肘、高二肘、其角與壇相連、
      verse: 25
    - text: 上面與四周及角、俱以精金包之、四周施以金緣、
      verse: 26
    - text: 緣下兩旁、作金環二、貫杠以舁、
      verse: 27
    - text: 以皂莢木作杠、包之以金、
      verse: 28
    - text: 以芳品製聖膏、與純潔之香、依調香法而爲之、
      verse: 29
  - chapter: 38
    verses:
    - text: 以皂莢木作燔祭壇、其式維方、長五肘、廣五肘、高三肘、
      verse: 1
    - text: 四隅作角、與壇相連、俱包以銅、
      verse: 2
    - text: 作壇之器、卽盆鏟盤、肉鍤火鼎、悉以銅造、
      verse: 3
    - text: 以銅作壇網、置於壇之四周緣下、上及壇之半、
      verse: 4
    - text: 鑄銅環四、置於銅網四隅、用以貫杠、
      verse: 5
    - text: 以皂莢木作杠、包之以銅、
      verse: 6
    - text: 貫杠於環、在壇兩旁以舁之、壇以板作、而虛其中、○
      verse: 7
    - text: 以銅作浴盤與其座、婦女從事於會幕門者、取其鑑而爲之、○
      verse: 8
    - text: 又立幕院、南面之帷、長百肘、以撚綫細枲布爲之、
      verse: 9
    - text: 其柱二十、銅座二十、柱鈎與環、皆以銀作、
      verse: 10
    - text: 北面之帷、長百肘、其柱二十、銅座二十、柱鈎與環、皆以銀作、
      verse: 11
    - text: 西面之帷、廣五十肘、其柱十、其座十、柱鈎與環、皆以銀作、
      verse: 12
    - text: 東面之帷、廣五十肘、
      verse: 13
    - text: 門左之帷、長十五肘、其柱三、其座三、門右亦然、
      verse: 14
    - text: 左右之帷、各長十五肘、其柱三、其座三、
      verse: 15
    - text: 四周院帷、悉以撚綫細枲布爲之、
      verse: 16
    - text: 柱與座皆銅、鈎與環皆銀、柱頂以銀包之、院柱俱有銀環、
      verse: 17
    - text: 院門之㡘、繡以藍紫絳三色之縷、與撚綫細枲布、長二十肘、高五肘、與院帷相等、
      verse: 18
    - text: 柱座皆銅、各有其四、鈎環皆銀、柱頂以銀包之、
      verse: 19
    - text: 幕與院四周之釘、俱以銅製、○
      verse: 20
    - text: 凡作法幕、利未人所用之材、總目如左、乃祭司亞倫子以他瑪循摩西命所核者、
      verse: 21
    - text: 凡耶和華所命摩西之物、猶大支派、戶珥孫、烏利子比撒列悉作之、
      verse: 22
    - text: 但之支派、亞希撒抹子亞何利亞伯爲其輔佐、彼乃雕工、有技藝者、又以藍紫絳三色之縷、與細枲布爲刺繡、○
      verse: 23
    - text: 所獻之金、以作聖所者、循聖所權衡、計二十九他連得、七百三十舍客勒、
      verse: 24
    - text: 所核會衆、其銀共一百他連得、一千七百七十五舍客勒、
      verse: 25
    - text: 凡被核者、自二十歲以上、計六十萬三千五百五十人、各獻銀一比加、卽舍客勒之半、循聖所權衡、
      verse: 26
    - text: 用銀一百他連得、鑄聖所諸板之座、與幬柱之座、座計一百、每座一他連得、共用銀一百他連得、
      verse: 27
    - text: 用銀一千七百七十五舍客勒、作柱鈎與環、包其柱頂、
      verse: 28
    - text: 所獻之銅、共七十他連得、二千四百舍客勒、
      verse: 29
    - text: 作會幕門之座、銅壇銅網、及壇之諸器、
      verse: 30
    - text: 院四周與院門之座、會幕與院四周之釘、
      verse: 31
  - chapter: 39
    verses:
    - text: 以藍紫絳三色之縷、作供事聖所精製之衣、曁亞倫之聖服、循耶和華所諭摩西之命、
      verse: 1
    - text: 以金與藍紫絳三色之縷、及撚綫細枲布作聖衣、
      verse: 2
    - text: 擣金成片、切之爲絲、與藍紫絳三色之縷、及精枲相間、良工之製、
      verse: 3
    - text: 作肩帶二、綴其前後、使之相連、
      verse: 4
    - text: 其上巧製之紳、以束聖衣、與聖衣同式、相連爲一、俱以金絲、與藍紫絳三色之縷、及撚綫細枲布而作、循耶和華所諭摩西之命、○
      verse: 5
    - text: 琢紅玉二、嵌於金闌、用鐫印法、鐫以色列諸子之名於其上、
      verse: 6
    - text: 置於聖衣之肩帶、以爲以色列人之誌石、循耶和華所諭摩西之命、○
      verse: 7
    - text: 作補服、良工之製、同於聖衣、以金絲與藍紫絳三色之縷、及撚綫細枲布爲之、
      verse: 8
    - text: 補服方而複、長廣各一布指、
      verse: 9
    - text: 上綴寶石四行、一爲瑪瑙、淡黃玉、葱珩、
      verse: 10
    - text: 二爲青玉、藍玉、金鋼石、
      verse: 11
    - text: 三爲赤玉、白瑪瑙、紫玉、
      verse: 12
    - text: 四爲水蒼玉、紅玉、碧玉、悉嵌於金闌、
      verse: 13
    - text: 寶石之數、循以色列諸子之名、凡十有二、用鐫印法、每寶石鐫一名、以當十二支派、
      verse: 14
    - text: 以精金作鏈、形如編索、屬於補服、
      verse: 15
    - text: 作金闌二、及金環二、置金環於補服兩端、
      verse: 16
    - text: 以二金編鏈、鈎於補服兩端之二環、
      verse: 17
    - text: 其二端接於二金闌、置於聖衣肩帶之前、
      verse: 18
    - text: 作金環二、置於補服兩邊之內、附於聖衣、
      verse: 19
    - text: 又作金環二、置於聖衣之前、兩肩帶下、近乎連結之處、在聖衣巧製之紳上、
      verse: 20
    - text: 以藍組貫於補服之環、接於聖衣之環、使補服貼乎聖衣巧製之紳、補服不離聖衣、循耶和華所諭摩西之命、○
      verse: 21
    - text: 作聖衣內之長衣、其色純藍、
      verse: 22
    - text: 中留空隙、如甲孔然、四周織緣、免其綻裂、
      verse: 23
    - text: 以藍紫絳三色之縷、製爲石榴、垂於衣下之緣、
      verse: 24
    - text: 以精金作鈴、繫於石榴間、在衣下四周之緣、
      verse: 25
    - text: 鈴與石榴相間、在衣下之四周、衣此服以任職、循耶和華所諭摩西之命、○
      verse: 26
    - text: 以織成之精枲布、爲亞倫及其子作裏衣、
      verse: 27
    - text: 以細枲布作冠、及華美頭巾、以撚綫細枲布作袴、
      verse: 28
    - text: 以撚綫細枲布、與藍紫絳三色之縷作紳、良工之製、循耶和華所諭摩西之命、○
      verse: 29
    - text: 以精金作牌、置於聖冕、用鐫印法、鐫字其上、曰於耶和華爲聖、
      verse: 30
    - text: 繫以藍紃、綴於冠前、循耶和華所諭摩西之命、○
      verse: 31
    - text: 於是會幕工竣、耶和華所諭摩西之命、以色列人悉行之、
      verse: 32
    - text: 以幕與帷及器、攜至摩西、卽鈎板楗柱座、
      verse: 33
    - text: 牡綿羊皮之染紅爲幬者、海獺皮之蒙幬者、蔽匱之㡘、
      verse: 34
    - text: 法匱與其杠、施恩座、
      verse: 35
    - text: 几與其器、陳設之餅、
      verse: 36
    - text: 精金之燈臺、陳列之盞、及其諸器、燃燈之油、
      verse: 37
    - text: 金壇膏香、外帷門㡘、
      verse: 38
    - text: 銅壇銅網、其杠與器、浴盤與座、
      verse: 39
    - text: 院帷及柱與座、院門之㡘、及索與釘、會幕所用諸器、
      verse: 40
    - text: 供事聖所精製之衣、祭司亞倫之聖服、及其子之衣、以供祭司職、
      verse: 41
    - text: 以色列人循耶和華所諭摩西之命、而竣諸工、
      verse: 42
    - text: 摩西觀諸工、悉遵耶和華命而作、乃爲民祝嘏、
      verse: 43
  - chapter: 40
    verses:
    - text: 耶和華諭摩西曰、
      verse: 1
    - text: 正月朔、宜建會幕、
      verse: 2
    - text: 以法匱置其中、垂㡘以蔽之、
      verse: 3
    - text: 舁几入幕、陳其所有、舁燈臺入、而燃其燈、
      verse: 4
    - text: 以金香壇置法匱前、垂㡘於幕門、
      verse: 5
    - text: 置燔祭壇於幕門前、
      verse: 6
    - text: 置浴盤於幕壇間、盛水其中、
      verse: 7
    - text: 四周立帷、垂㡘於院門、
      verse: 8
    - text: 以膏膏幕、及內所有、潔幕與器、區別爲聖、
      verse: 9
    - text: 膏燔祭壇與諸器、區別其壇、使爲至聖、
      verse: 10
    - text: 膏浴盤與其座、區別爲聖、
      verse: 11
    - text: 攜亞倫及其子至會幕門、濯之以水、
      verse: 12
    - text: 以聖服衣亞倫、沐之以膏、區別爲聖、俾任祭司職、以奉事我、
      verse: 13
    - text: 又攜其子、以衣衣之、
      verse: 14
    - text: 膏之如父、俾任祭司職、以奉事我、彼旣受膏、則永爲祭司、歷世弗替、
      verse: 15
    - text: 摩西悉遵耶和華所命而行、○
      verse: 16
    - text: 二年正月朔、幕始建、
      verse: 17
    - text: 摩西建幕、置座豎板、貫楗立柱、
      verse: 18
    - text: 張帷於幕上、覆之以幬、循耶和華所諭摩西之命、
      verse: 19
    - text: 以法版置之匱中、貫杠於旁、置施恩座於上、
      verse: 20
    - text: 舁匱入幕、垂㡘以蔽之、循耶和華所諭摩西之命、
      verse: 21
    - text: 幕中㡘外、北向設几、
      verse: 22
    - text: 陳餅其上、在耶和華前、循耶和華所諭摩西之命、
      verse: 23
    - text: 南向置燈臺、與几相對、
      verse: 24
    - text: 燃燈於耶和華前、循耶和華所諭摩西之命、
      verse: 25
    - text: 置金壇於幕中㡘前、
      verse: 26
    - text: 上焚芳品之香、循耶和華所諭摩西之命、
      verse: 27
    - text: 垂㡘於幕門、
      verse: 28
    - text: 置燔祭壇於幕門、上獻燔祭與素祭、循耶和華所諭摩西之命、
      verse: 29
    - text: 置浴盤於幕壇間、盛水以濯、
      verse: 30
    - text: 摩西與亞倫及其子、盥手濯足、
      verse: 31
    - text: 或入會幕、或近祭壇、則必洗滌、循耶和華所諭摩西之命、
      verse: 32
    - text: 幕與壇四周施院帷、垂㡘於院門、於是摩西竣厥工、○
      verse: 33
    - text: 時、雲覆會幕、耶和華之榮光盈其中、
      verse: 34
    - text: 摩西不能入會幕、因雲止其上、耶和華之榮光充之也、
      verse: 35
    - text: 雲由會幕上升、以色列人啟行前往、
      verse: 36
    - text: 雲不升、則不行、以待雲升、
      verse: 37
    - text: 晝則耶和華之雲在幕上、夜則雲中有火光、以色列人於其所行之途、悉目擊焉、
      verse: 38
  name: Exodus
- chapters:
  - chapter: 1
    verses:
    - text: 耶和華從會幕呼摩西、諭之曰、
      verse: 1
    - text: 告以色列族云、爾中有人獻祭於耶和華、必獻牲畜、牛羊是也、
      verse: 2
    - text: 如獻牛爲燔祭、當取牡者、純全無疵、獻於會幕門、冀蒙悅納於耶和華、
      verse: 3
    - text: 按手燔牲之首、則蒙悅納、俾罪得贖、
      verse: 4
    - text: 宰牛於耶和華前、亞倫子孫爲祭司者、必奉其血、沃於會幕門前壇之四周、
      verse: 5
    - text: 剝取燔牲之皮、臠切其肉、
      verse: 6
    - text: 祭司亞倫子孫、必置火於壇、陳柴其上、
      verse: 7
    - text: 所臠切者、與首及脂、亞倫子孫爲祭司者、陳之於柴、在壇火之上、
      verse: 8
    - text: 惟臟及腿、洗滌以水、祭司悉焚於壇、以爲燔祭、而作馨香之火祭、奉於耶和華、○
      verse: 9
    - text: 如獻綿羊山羊爲燔祭、當取牡者、純全無疵、
      verse: 10
    - text: 在壇之北、宰於耶和華前、亞倫子孫爲祭司者、必以其血沃於壇之四周、
      verse: 11
    - text: 臠切其肉、幷首及脂、祭司陳之於柴、在壇火之上、
      verse: 12
    - text: 惟臟及腿、洗滌以水、祭司悉獻之、而焚於壇、是爲燔祭、以爲馨香之火祭、奉於耶和華、○
      verse: 13
    - text: 如獻禽爲燔祭、以奉耶和華、則獻鳲鳩、或雛鴿、
      verse: 14
    - text: 祭司攜至壇前、扭去其首、而焚於壇、瀝血壇旁、
      verse: 15
    - text: 必去其膆及矢、擲於壇東棄灰之處、
      verse: 16
    - text: 裂其翼而弗盡、陳之於柴、焚之於壇、是爲燔祭、以爲馨香之火祭、奉於耶和華、
      verse: 17
  - chapter: 2
    verses:
    - text: 人奉素祭於耶和華、必獻細麪、傾油其上、加以乳香、
      verse: 1
    - text: 攜至亞倫子孫爲祭司者、取其油麪一撮、及所有之乳香、焚之於壇、以爲記誌、是爲馨香之火祭、奉於耶和華、
      verse: 2
    - text: 素祭之餘、當歸亞倫、及其子孫、獻耶和華之火祭中、此爲至聖之品、○
      verse: 3
    - text: 如奉爐烤之素祭、必取和油之細麪餅、或抹油之薄餅、俱無酵、
      verse: 4
    - text: 如奉釜烤之素祭、必取和油無酵之細麪、
      verse: 5
    - text: 分之爲塊、傾油其上、是爲素祭、
      verse: 6
    - text: 如奉釜煎之素祭、必以細麪與油製之、
      verse: 7
    - text: 當以所製之素祭、攜至耶和華所、奉諸祭司、祭司攜至壇前、
      verse: 8
    - text: 於素祭中、祭司當有所取、以爲記誌、焚之於壇、是爲馨香之火祭、奉於耶和華、
      verse: 9
    - text: 素祭之餘、當歸亞倫、及其子孫、獻耶和華之火祭中、此爲至聖之品、
      verse: 10
    - text: 凡獻耶和華之素祭、皆弗置酵、凡酵與蜜、毋焚爲火祭、以奉耶和華、
      verse: 11
    - text: 獻於耶和華爲初熟之品則可、惟焚於壇爲馨香、則不可、
      verse: 12
    - text: 凡所獻之素祭、必鹽以鹽、上帝與爾立約之鹽、於爾素祭中、不可缺之、爾之諸祭、必以鹽獻、
      verse: 13
    - text: 如獻初熟之品於耶和華、以爲素祭、必奉火烘之麥穗、旣擣之新穀、
      verse: 14
    - text: 傾油其上、加以乳香、是爲素祭、
      verse: 15
    - text: 祭司當由所擣之穀、與油、取其少許、及所有之乳香、焚之以爲記誌、是爲火祭、奉於耶和華、
      verse: 16
  - chapter: 3
    verses:
    - text: 人獻酬恩之祭、如其用牛、或牡或牝、必純全無疵、奉於耶和華前、
      verse: 1
    - text: 按手其首、宰於會幕門、亞倫子孫爲祭司者、必以其血沃於壇之四周、
      verse: 2
    - text: 由酬恩之祭、獻火祭於耶和華、卽蓋臟及腸間之脂、
      verse: 3
    - text: 腰間二腎與其脂、及肝網、宜悉取之、
      verse: 4
    - text: 亞倫子孫陳之於柴、在燔祭之上、倂焚於壇、是爲馨香之火祭、奉於耶和華、○
      verse: 5
    - text: 如獻羊爲酬恩之祭、或牡或牝、必純全無疵、奉於耶和華、
      verse: 6
    - text: 或獻羔羊、必攜至耶和華前、
      verse: 7
    - text: 按手其首、宰於會幕前、亞倫子孫、必以其血沃於壇之四周、
      verse: 8
    - text: 由酬恩之祭、獻火祭於耶和華、卽其脂與全尾、尾必依尻而斷、及蓋臟與腸間之脂、
      verse: 9
    - text: 腰間二腎與其脂、及肝網、宜悉取之、
      verse: 10
    - text: 祭司焚之於壇、是爲火祭之食、奉於耶和華、○
      verse: 11
    - text: 如獻山羊、奉於耶和華前、
      verse: 12
    - text: 必按手其首、宰於會幕前、亞倫子孫、必以其血沃於壇之四周、
      verse: 13
    - text: 其中當獻於耶和華之火祭、卽蓋臟及腸間之脂、
      verse: 14
    - text: 腰間二腎與其脂、及肝網、宜悉取之、
      verse: 15
    - text: 祭司焚之於壇、是爲馨香火祭之食、奉於耶和華、所有之脂、咸歸耶和華、
      verse: 16
    - text: 於爾所居之處、凡脂與血、均勿食之、著爲永例、歷世勿替、
      verse: 17
  - chapter: 4
    verses:
    - text: 耶和華諭摩西曰、
      verse: 1
    - text: 告以色列族云、如有人誤干耶和華之命、爲所不當爲、
      verse: 2
    - text: 如受膏之祭司干罪、貽害於民、則必緣其所犯之罪、取純全之牡犢、獻於耶和華、爲贖罪之祭、
      verse: 3
    - text: 牽犢至會幕門、按手其首、宰於耶和華前、
      verse: 4
    - text: 受膏之祭司、當取犢血入會幕、
      verse: 5
    - text: 染指其中、在耶和華前、對聖所之㡘而灑者七、
      verse: 6
    - text: 復取血少許、釁於會幕內耶和華前香壇之角、傾餘血於會幕門祭壇之基、
      verse: 7
    - text: 取贖罪犢之脂、卽蓋臟及腸間之脂、
      verse: 8
    - text: 腰間二腎與其脂、及肝網、宜悉取之、
      verse: 9
    - text: 如獻牛爲酬恩之祭、而取其脂然、祭司焚之於壇、
      verse: 10
    - text: 犢之皮肉首腿、與臟及矢、
      verse: 11
    - text: 全體攜出營外、至潔清之地、棄灰之所、置於柴、爇以火、棄灰焚犢、必在一處、○
      verse: 12
    - text: 如以色列會衆誤干耶和華之命、爲所不當爲、以取罪戾、而不自知、
      verse: 13
    - text: 厥罪旣顯、會衆必獻牡犢、爲贖罪之祭、牽至會幕、
      verse: 14
    - text: 會之長老、必於耶和華前、按手其首而宰之、
      verse: 15
    - text: 受膏之祭司、當取犢血入會幕、
      verse: 16
    - text: 染指其中、在耶和華前、對㡘而灑者七、
      verse: 17
    - text: 復取血少許、釁於會幕內耶和華前香壇之角、傾餘血於會幕門祭壇之基、
      verse: 18
    - text: 悉取其脂、焚之於壇、
      verse: 19
    - text: 如獻犢爲贖罪之祭然、如是祭司爲之贖罪、乃蒙赦宥、
      verse: 20
    - text: 攜犢營外、爇之以火、如前所焚之犢然、此會衆贖罪之祭也、○
      verse: 21
    - text: 如民長誤干其上帝耶和華之命、爲所不當爲、以取罪戾、
      verse: 22
    - text: 自知其過、必獻牡山羊、純全無疵、
      verse: 23
    - text: 按手其首、宰於耶和華前、在宰燔祭犧牲之處、此贖罪之祭也、
      verse: 24
    - text: 祭司必以指取血、釁於祭壇之角、傾餘血於壇基、
      verse: 25
    - text: 焚脂於壇、如焚酬恩祭牲之脂然、如是祭司爲之贖罪、乃蒙赦宥、○
      verse: 26
    - text: 如有庶民誤干耶和華之命、爲所不當爲、以取罪戾、
      verse: 27
    - text: 自知其過、必緣所犯、獻牝山羊、純全無疵、爲贖罪之祭、
      verse: 28
    - text: 按手其首、宰於燔祭之所、
      verse: 29
    - text: 祭司必以指取血、釁於祭壇之角、傾餘血於壇基、
      verse: 30
    - text: 悉取其脂、如取酬恩祭牲之脂然、祭司焚之於壇、以爲馨香、奉於耶和華、如是祭司爲之贖罪、乃蒙赦宥、○
      verse: 31
    - text: 如獻綿羊之羔、爲贖罪之祭、必取牝者、純全無疵、
      verse: 32
    - text: 按手其首、宰於燔祭之所、爲贖罪之祭、
      verse: 33
    - text: 祭司必以指取血、釁於祭壇之角、傾餘血於壇基、
      verse: 34
    - text: 悉取其脂、如取酬恩祭牲之脂然、祭司焚之於壇、在耶和華火祭之上、如是祭司爲之贖罪、乃蒙赦宥、
      verse: 35
  - chapter: 5
    verses:
    - text: 如人或聞或知其事、能爲其證、旣聞召爲確證、而不以告、於是有罪、必任厥咎、
      verse: 1
    - text: 如捫野獸六畜昆蟲不潔之尸、以致自汚、而不自知、則爲有罪、
      verse: 2
    - text: 如捫人之不潔、而不自知、無論所汚若何、迨及知之、則爲有罪、
      verse: 3
    - text: 如人造次發誓、行善行惡、而不自知、無論所誓何若、迨及知之、則爲有罪、
      verse: 4
    - text: 以上數罪、若犯其一、則當自認其罪、
      verse: 5
    - text: 因其所犯之罪、必攜牝羊、或羔羊或山羊、以爲補過贖罪之祭、獻於耶和華、祭司代爲贖罪、
      verse: 6
    - text: 如其資財、不足備羔、則必緣其所犯之罪、攜鳲鳩二、或雛鴿二、詣耶和華前、一爲贖罪之祭、一爲燔祭、
      verse: 7
    - text: 攜至祭司、祭司先獻其一、爲贖罪之祭、扭去其首、弗剖其體、
      verse: 8
    - text: 取血少許、灑於壇旁、瀝餘血於壇基、是爲贖罪之祭、
      verse: 9
    - text: 後復獻其一、以爲燔祭、循其常例、祭司代爲贖罪、乃蒙赦宥、
      verse: 10
    - text: 如其資財、不足備鳲鳩、或雛鴿、則獻細麪伊法十分之一、爲贖罪之祭、勿置油、勿加乳香、蓋爲贖罪之祭、
      verse: 11
    - text: 攜至祭司、祭司取其一撮、以爲記誌、焚之於壇、在耶和華火祭之上、是爲贖罪之祭、
      verse: 12
    - text: 若犯以上數罪之一、祭司代爲贖罪、乃蒙赦宥、祭物之餘、悉歸祭司、若素祭然、○
      verse: 13
    - text: 耶和華諭摩西曰、
      verse: 14
    - text: 如人於獻耶和華之聖物、偶有差失、致獲罪愆、則必獻補過之祭於耶和華、卽牡綿羊之一、純全無疵、循聖所權衡、依爾所估之價、幾舍客勒、以補其過、
      verse: 15
    - text: 於聖物之差失、必償所缺、加五分之一、攜至祭司、祭司取羊、代爲贖罪、乃蒙赦宥、○
      verse: 16
    - text: 如人犯罪、干耶和華之命、爲所不當爲、雖出無意、亦爲有過、必任其咎、
      verse: 17
    - text: 必以牡綿羊之一、純全無疵、依爾所估之價、攜至祭司、祭司緣其無知而犯之過、代爲贖罪、乃蒙赦宥、
      verse: 18
    - text: 此乃補過之祭、緣其人在耶和華前、實有罪戾也、
      verse: 19
  - chapter: 6
    verses:
    - text: 耶和華諭摩西曰、
      verse: 1
    - text: 如人獲罪、干犯耶和華、於受託、貿易而欺人、或竊物、或虐鄰、
      verse: 2
    - text: 拾人所遺、而誑言發誓、於此諸事獲罪、
      verse: 3
    - text: 旣已獲罪有咎、必以所竊取、所虐取、所受託、所拾遺、及所誑言發誓而據之物、悉反諸人、
      verse: 4
    - text: 於罪顯露之日、必以原物之值、加五分之一、歸於其主、
      verse: 5
    - text: 且以牡綿羊、純全無疵、依爾所估之價、攜至祭司、獻於耶和華、爲補過之祭、
      verse: 6
    - text: 祭司於耶和華前、代爲贖罪、其人所犯之罪、乃蒙赦宥、○
      verse: 7
    - text: 耶和華諭摩西曰、
      verse: 8
    - text: 命亞倫及其子云、燔祭之例如左、燔祭在壇、焚之以柴、通宵達旦、火必常燃、
      verse: 9
    - text: 祭司衣枲衣、亦服枲褌、以蔽下體、取燔祭火燼之灰、置於壇側、
      verse: 10
    - text: 旣而易衣、服其他服、攜灰出營、至潔清之地、
      verse: 11
    - text: 壇火常燃不滅、每旦祭司爇柴、臚陳燔祭於上、且焚酬恩祭牲之脂、
      verse: 12
    - text: 火於壇上、常燃不滅、○
      verse: 13
    - text: 素祭之例如左、亞倫子孫、必攜至耶和華前、獻之於壇、
      verse: 14
    - text: 取其細麪一撮、與油、及所有之乳香、焚之於壇、以爲記誌、而作馨香、奉於耶和華、
      verse: 15
    - text: 素祭之餘、亞倫及其子當食之、在聖地會幕場食之、炊之毋和以酵、
      verse: 16
    - text: 獻我之火祭中、此爲彼之所應得、是爲至聖、如贖罪補過之祭然、
      verse: 17
    - text: 凡獻我之火祭、亞倫子孫諸丁男、得而食之、此乃永例、歷世弗替、凡捫斯祭者、必成爲聖、○
      verse: 18
    - text: 耶和華諭摩西曰、
      verse: 19
    - text: 亞倫受膏之日、與其子孫當獻之祭如左、細麪伊法十分之一、爲常獻之素祭、晨奉其半、暮奉其半、
      verse: 20
    - text: 和以油、炊以釜、厥油旣浸、擘之獻爲素祭、而作馨香、奉於耶和華、
      verse: 21
    - text: 亞倫子孫中、有代亞倫受膏爲祭司者、必獻是祭、焚之務盡、以奉耶和華、此爲永例、
      verse: 22
    - text: 凡祭司所獻之素祭、必盡焚、毋食、○
      verse: 23
    - text: 耶和華諭摩西曰、
      verse: 24
    - text: 告亞倫及其子云、贖罪之祭、其例如左、於宰燔牲之處、宰贖罪之牲、在耶和華前、是乃至聖、
      verse: 25
    - text: 爲罪獻祭之祭司可食之、當在聖地會幕場食之、
      verse: 26
    - text: 凡捫其肉者、必成爲聖、如其血灑人衣、必澣之於聖地、
      verse: 27
    - text: 烹肉所用瓦器、必毀之、如用銅器、必磨之、而滌以水、
      verse: 28
    - text: 是肉至聖、惟祭司諸丁男可食、
      verse: 29
    - text: 凡贖罪祭之牲、攜其血入會幕、以贖罪於聖所者、其肉不得食、必焚之以火、
      verse: 30
  - chapter: 7
    verses:
    - text: 補過之祭、其例如左、此祭至聖、
      verse: 1
    - text: 於宰燔牲之處、宰補過之牲、祭司必以其血沃於壇之四周、
      verse: 2
    - text: 獻其所有之脂、其尾及蓋臟之脂、
      verse: 3
    - text: 腰間二腎與其脂、及肝網、宜悉取之、
      verse: 4
    - text: 祭司焚之於壇、以爲火祭、奉於耶和華、是爲補過之祭、
      verse: 5
    - text: 此物至聖、惟祭司諸丁男可食之、在聖地食之、
      verse: 6
    - text: 補過之祭、與贖罪之祭同、其例維一、代爲贖罪之祭司、俱必得之、
      verse: 7
    - text: 祭司爲人獻燔祭、可得其牲之皮、
      verse: 8
    - text: 凡素祭以爐烤、以釜炊、以鐺製者、俱歸獻之之祭司、
      verse: 9
    - text: 凡素祭或和油與否、必歸亞倫子孫、而均分之、○
      verse: 10
    - text: 獻耶和華酬恩之祭、其例如左、
      verse: 11
    - text: 如因感謝而獻、則以和油無酵之餅、抹油無酵之薄餅、與浸油之細麪餅、隨同犧牲獻之、
      verse: 12
    - text: 因感謝而獻酬恩祭、亦當同獻有酵之餅、
      verse: 13
    - text: 由所獻之餅中、各取其一、獻於耶和華爲舉祭、歸於灑酬恩祭牲血之祭司、
      verse: 14
    - text: 因感謝而獻之酬恩祭牲、其肉必於是日食之、勿留於明日、
      verse: 15
    - text: 如所獻之祭、或以償願、或出樂獻、必於是日食之、其餘明日亦可食、
      verse: 16
    - text: 祭肉之餘、留至三日、必爇以火、
      verse: 17
    - text: 如於三日而食酬恩祭肉、則其祭不見納、於獻者亦不得爲祭、乃爲可憎之物、食之者必任其咎、
      verse: 18
    - text: 祭肉爲穢物所觸、則不得食、必爇以火、祭肉惟清潔者可食、
      verse: 19
    - text: 人蒙不潔、而食歸耶和華之酬恩祭肉、必絕於民中、
      verse: 20
    - text: 如人捫不潔、或不潔之人、或不潔之獸、或不潔可憎之物、而食歸耶和華之酬恩祭肉、必絕於民中、○
      verse: 21
    - text: 耶和華諭摩西曰、
      verse: 22
    - text: 告以色列族云、牛與綿羊山羊、其脂均勿食、
      verse: 23
    - text: 或自斃、或爲獸所裂之畜、其脂可供他需、惟不可食、
      verse: 24
    - text: 獻耶和華爲火祭之牲、有食其脂者、必絕於民中、
      verse: 25
    - text: 於爾所居之處、或禽或獸、其血均勿食、
      verse: 26
    - text: 凡食血者、必絕於民中、
      verse: 27
    - text: 耶和華諭摩西曰、
      verse: 28
    - text: 告以色列族云、凡獻酬恩之祭於耶和華、必由所獻之中、取其歸耶和華者而奉之、
      verse: 29
    - text: 手奉耶和華之火祭、卽脂與腔、搖於耶和華前、以爲搖祭、
      verse: 30
    - text: 祭司必焚脂於壇、腔則歸亞倫、及其子孫、
      verse: 31
    - text: 酬恩祭中、以右腿與祭司、以爲舉祭、
      verse: 32
    - text: 亞倫子孫、獻酬恩祭牲之血與脂者、必得右腿、
      verse: 33
    - text: 蓋以色列族所獻酬恩之祭、我取所搖之腔、所舉之腿、錫於祭司亞倫、及其子孫、著爲永例、○
      verse: 34
    - text: 亞倫及其子、受膏立爲祭司、奉事耶和華時、
      verse: 35
    - text: 耶和華命以色列族、於火祭中、以此賜亞倫、及其子孫、爲其所應得者、歷世弗替、
      verse: 36
    - text: 燔祭、素祭、贖罪之祭、補過之祭、區別任職之祭、酬恩之祭、其例如此、
      verse: 37
    - text: 乃耶和華在西乃山所諭摩西、於西乃野所命以色列族獻於耶和華者、
      verse: 38
  - chapter: 8
    verses:
    - text: 耶和華諭摩西曰、
      verse: 1
    - text: 汝攜亞倫及其子、與衣曁膏、並贖罪祭之牡犢一、牡綿羊二、無酵餅一筐、
      verse: 2
    - text: 集會衆於會幕門、
      verse: 3
    - text: 摩西遵耶和華命、會衆集於會幕門、
      verse: 4
    - text: 摩西告之曰、今日所行、乃耶和華所命、
      verse: 5
    - text: 遂攜亞倫及其子、以水濯之、
      verse: 6
    - text: 以衣衣亞倫、束以帶、服以長衣、加以聖衣、束以良工所織之紳、
      verse: 7
    - text: 亦予補服、置烏陵土明於其中、
      verse: 8
    - text: 以冠冠之、冠前置金牌、卽爲聖冕、遵耶和華所諭摩西之命、
      verse: 9
    - text: 摩西取膏釁會幕、及內所有、區別爲聖、
      verse: 10
    - text: 以膏灑壇凡七、釁壇與器、盤及其座、區別爲聖、
      verse: 11
    - text: 傾膏於亞倫首以膏之、區別爲聖、
      verse: 12
    - text: 遂攜亞倫諸子進前、衣之以衣、束之以帶、冠之以冠、遵耶和華所諭摩西之命、
      verse: 13
    - text: 摩西又牽贖罪祭之牡犢、亞倫與子按手其首、
      verse: 14
    - text: 於焉宰之、摩西以指取血、釁於壇之四角、以潔其壇、傾餘血於壇基、爲之贖罪、區別爲聖、
      verse: 15
    - text: 取蓋臟之脂、與肝網、左右腎及其脂、焚之於壇、
      verse: 16
    - text: 惟犢之身、與其皮肉及矢、焚於營外、遵耶和華所諭摩西之命、
      verse: 17
    - text: 奉爲燔祭之牡綿羊、亞倫與子按手其首、
      verse: 18
    - text: 於焉宰之、摩西以其血沃於壇四周、
      verse: 19
    - text: 臠切其肉、所臠切者、與首及脂、爇之以火、
      verse: 20
    - text: 以水洗臟與腿、爇其全體於壇、是爲馨香之燔祭、奉於耶和華爲火祭、遵耶和華所諭摩西之命、
      verse: 21
    - text: 又奉牡綿羊之一、卽爲區別任職之祭、亞倫與子按手其首、
      verse: 22
    - text: 於焉宰之、摩西取血、釁於亞倫右耳之下垂、與右手之巨擘、右足之將指、
      verse: 23
    - text: 又攜亞倫之子進前、以血釁其右耳之下垂、與右手之巨擘、右足之將指、沃餘血於壇四周、
      verse: 24
    - text: 取脂及尾、蓋臟之脂、肝網、左右腎與其脂、曁右腿、
      verse: 25
    - text: 於耶和華前無酵餅筐中、取無酵餅一、和油餅一、薄餅一、置於脂及右腿上、
      verse: 26
    - text: 均付諸亞倫及其子之手、搖於耶和華前、以爲搖祭、
      verse: 27
    - text: 摩西自其手接之、爇於壇、在燔祭之上、是爲任聖職之馨香、奉於耶和華之火祭、
      verse: 28
    - text: 復取羊腔、搖於耶和華前、以爲搖祭、此於任聖職之祭羊、爲摩西所應得、遵耶和華所諭摩西之命、
      verse: 29
    - text: 復取膏、及壇上之血、灑於亞倫及其子之身與衣、區別其身與衣爲聖、
      verse: 30
    - text: 摩西告亞倫及其子曰、烹祭肉於會幕門、在彼食之、及區別任職筐中之餅、循我所命曰、亞倫及其子當食之、
      verse: 31
    - text: 餘肉與餅、爇之以火、
      verse: 32
    - text: 行區別任職之禮、共歷七日、此七日內、勿出會幕門、迨盈其日、
      verse: 33
    - text: 今日所爲、乃耶和華所命、爲汝贖罪、
      verse: 34
    - text: 必居會幕門、晝夜無間、歷至七日、守耶和華所命之役事、免爾死亡、我所奉之命如此、
      verse: 35
    - text: 亞倫及其子、悉循耶和華藉摩西所命之事而行、
      verse: 36
  - chapter: 9
    verses:
    - text: 屆八日、摩西召亞倫及其子、曁以色列長老、
      verse: 1
    - text: 告亞倫曰、取牡犢一、爲贖罪之祭、牡綿羊一、爲燔祭、純全無疵、獻於耶和華、
      verse: 2
    - text: 且命以色列人、取牡山羊一、爲贖罪之祭、取一歲之犢一、羔一、純全無疵、以爲燔祭、
      verse: 3
    - text: 亦取牡牛一、牡綿羊一、爲酬恩之祭、獻於耶和華、又取和油之細麪、以爲素祭、蓋今日耶和華必顯見於爾、
      verse: 4
    - text: 民攜摩西所命之品、至會幕前、會衆進而立於耶和華前、
      verse: 5
    - text: 摩西曰、此乃耶和華所命、爾當行之、致其榮光顯著於爾、
      verse: 6
    - text: 又告亞倫曰、當近於壇、獻汝贖罪之祭、及燔祭、爲爾及民贖罪、亦獻民之禮物、爲之贖罪、循耶和華所命、
      verse: 7
    - text: 亞倫遂近於壇、宰爲己贖罪之犢、
      verse: 8
    - text: 其子奉血、亞倫以指染之、釁於壇角、傾餘血於壇基、
      verse: 9
    - text: 贖罪祭牲之脂、及左右腎、肝網、焚之於壇、遵耶和華所諭摩西之命、
      verse: 10
    - text: 其肉與皮、焚於營外、
      verse: 11
    - text: 旣而宰燔祭之牲、其子奉血、亞倫沃於壇四周、
      verse: 12
    - text: 復奉燔祭臠切之肉、及首、亞倫焚之於壇、
      verse: 13
    - text: 洗臟及腿、焚之於壇、在燔祭之上、
      verse: 14
    - text: 亞倫奉民之祭品、取爲民贖罪之山羊、宰之以獻、爲贖罪祭、如前之獻犢然、
      verse: 15
    - text: 奉牲爲燔祭、循例而獻、
      verse: 16
    - text: 晨獻燔祭而外、亦奉素祭、取其一撮、焚之於壇、
      verse: 17
    - text: 宰牡牛與牡羊、爲民作酬恩祭、其子奉血、亞倫沃於壇四周、
      verse: 18
    - text: 取牛羊之脂、及羊尾、蓋臟之脂、左右腎與肝網、
      verse: 19
    - text: 置脂於腔、焚脂於壇、
      verse: 20
    - text: 腔及右腿、亞倫搖於耶和華前、以爲搖祭、循摩西所命、
      verse: 21
    - text: 亞倫舉手祝民、獻贖罪祭、燔祭、酬恩祭旣畢、乃下、
      verse: 22
    - text: 摩西亞倫入會幕、出而祝民、耶和華之榮光顯見、爲民目擊、
      verse: 23
    - text: 火自耶和華前而出、焚壇上之燔祭與脂、民見之、懽呼俯伏、
      verse: 24
  - chapter: 10
    verses:
    - text: 亞倫子拿答亞比戶、各取己鼎、置火與香、以獻耶和華、然所獻者、乃不聖之火、非耶和華所命、
      verse: 1
    - text: 火自耶和華前而出、焚燬二人、死於耶和華前、
      verse: 2
    - text: 摩西謂亞倫曰、此乃耶和華所諭云、近我者必以我爲聖、我在民前、必得其榮、亞倫默然、
      verse: 3
    - text: 摩西召亞倫叔烏薛子米沙利以利撒反曰、爾曹來前、舁爾親屬、出聖所、至營外、
      verse: 4
    - text: 二人乃前、舁尸營外、不解其衣、循摩西所命、
      verse: 5
    - text: 摩西諭亞倫、及其子以利亞撒以他瑪曰、毋披爾髮、毋裂爾衣、免爾死亡、並免耶和華怒及會衆、惟爾之兄弟以色列全家、可爲耶和華所燃之火哀悼、
      verse: 6
    - text: 爾曹毋出會幕、免爾死亡、蓋耶和華之膏在爾身、乃遵摩西之命而行、○
      verse: 7
    - text: 耶和華諭亞倫曰、
      verse: 8
    - text: 爾與爾子入會幕時、清酒醇醪勿飲、免爾死亡、此爲永例、歷世弗替、
      verse: 9
    - text: 俾爾得以區別聖與不聖、潔與不潔、
      verse: 10
    - text: 且以耶和華所諭摩西之典章、訓迪以色列族、○
      verse: 11
    - text: 摩西諭亞倫、及其尚存之子以利亞撒以他瑪曰、獻耶和華之火祭中、素祭之餘、乃爲至聖、當食於壇旁、毋置酵、
      verse: 12
    - text: 必在聖地食之、獻耶和華之火祭中、此爲爾及子孫所應得、我所奉之命如此、
      verse: 13
    - text: 所搖之腔、所舉之腿、爾及子女必在潔地食之、以色列族所獻酬恩之祭、此爲爾及子孫所應得、
      verse: 14
    - text: 人獻脂爲火祭、當與所舉之腿、所搖之腔同獻、搖於耶和華前、以爲搖祭、後則歸爾、及爾子孫得之、著爲永例、循耶和華所命、○
      verse: 15
    - text: 贖罪之山羊、摩西索之、知已燔矣、則怒亞倫二子以利亞撒以他瑪、
      verse: 16
    - text: 曰、贖罪之牲、旣爲至聖、曷不食之於聖所、蓋上帝賜之於爾、以任民愆、代爲贖罪於耶和華前、
      verse: 17
    - text: 其血未入聖所、固當食牲於聖地、循我所命、
      verse: 18
    - text: 亞倫對曰、今日彼獻贖罪祭與燔祭於耶和華前、我遭斯事、如食贖罪之牲、豈見悅於耶和華乎、
      verse: 19
    - text: 摩西聞是言而善之、
      verse: 20
  - chapter: 11
    verses:
    - text: 耶和華諭摩西亞倫曰、
      verse: 1
    - text: 告以色列族云、地上牲畜、有可食者、
      verse: 2
    - text: 凡畜之分蹄支趾反齧者、可食、
      verse: 3
    - text: 惟分蹄反齧之畜中、有不可食者、若駝反齧而不分蹄、爾當以爲不潔、
      verse: 4
    - text: 沙番反齧而不分蹄、當以爲不潔、
      verse: 5
    - text: 野兔反齧而不分蹄、當以爲不潔、
      verse: 6
    - text: 豕雖分蹄支趾、而不反齧、當以爲不潔、
      verse: 7
    - text: 其肉勿食、其尸勿捫、當以爲不潔、○
      verse: 8
    - text: 水中百族、或在海、或在河、有翅有鱗者、俱可食、
      verse: 9
    - text: 凡在海在河、水中動物、無翅無鱗者、俱爲可憎、
      verse: 10
    - text: 爾必視爲可憎、毋食其肉、亦視其尸爲可憎、
      verse: 11
    - text: 凡水族無翅無鱗者、當以爲可憎、○
      verse: 12
    - text: 羽族中所可憎、而不可食者、卽鷹、鶚、鵰、
      verse: 13
    - text: 鸇、鷂、與其類、
      verse: 14
    - text: 鴉與其類、
      verse: 15
    - text: 鴕鳥、夜鷹、魚鷹、雀鷹、與其類、
      verse: 16
    - text: 鸕鶿、魚狗、鷺鷥、
      verse: 17
    - text: 角鴟、鵜鶘、爰居、
      verse: 18
    - text: 白鶴、蒼鷺、戴鵀、蝙蝠與其類、○
      verse: 19
    - text: 凡有羽翼、以四足而行者、俱爲可憎、
      verse: 20
    - text: 惟有四足之羽蟲、有長腿能躍於地者、可食、
      verse: 21
    - text: 卽蝗蟲、蛗蟲、蜤蟲、蟿蟲、與其類、
      verse: 22
    - text: 其餘羽蟲、凡有四足者、當以爲可憎、○
      verse: 23
    - text: 此類咸能汚爾、凡捫其尸、必蒙不潔、迨夕乃免、
      verse: 24
    - text: 負其尸者、必蒙不潔、當澣其衣、迨夕乃免、
      verse: 25
    - text: 牲畜分蹄而不支趾、又不反齧者、當以爲不潔、凡捫之者、必蒙其汚、
      verse: 26
    - text: 四足之獸、行地用蹯者、當以爲不潔、凡捫其尸、必蒙厥汚、迨夕乃免、
      verse: 27
    - text: 其尸不潔、負之者必蒙厥汚、當澣其衣、迨夕乃免、○
      verse: 28
    - text: 凡物匍匐於地、當以爲不潔者、卽鼬鼠、鼫鼠、蜥蜴、與其類、
      verse: 29
    - text: 蛤蚧、龍子、守宮、蛇醫、蝘蜓、
      verse: 30
    - text: 凡此匍匐之物、悉爲不潔、捫其尸者、必蒙厥汚、迨夕乃免、
      verse: 31
    - text: 凡木器、衣服、皮革、橐囊、不論所用何器、有斯物之尸墮其上、卽蒙厥汚、必置於水、迨夕乃潔、
      verse: 32
    - text: 凡瓦器、有斯物墮其中、則所貯之物亦爲汚、其器必毀、
      verse: 33
    - text: 器中貯有濡水之食物、必蒙厥汚、或貯有飲啜之物、亦蒙厥汚、
      verse: 34
    - text: 無論何器、有斯物之尸墮其上、俱蒙厥汚、或爐或竈、悉必毀之、當以爲汚、
      verse: 35
    - text: 至墮於泉、或井匯水之處、則水仍潔、惟觸其尸、必蒙厥汚、
      verse: 36
    - text: 如其尸墮於將播之種、則仍潔、
      verse: 37
    - text: 然種濡以水、而其尸墮於上、則不潔、○
      verse: 38
    - text: 如可食之畜自斃、捫其尸者、必蒙厥汚、迨夕乃免、
      verse: 39
    - text: 或食其肉、或負其尸、俱蒙厥汚、當澣其衣、迨夕乃免、○
      verse: 40
    - text: 凡匍匐於地之物、俱爲可憎、毋食、
      verse: 41
    - text: 凡物以腹行、或四足、或多足、匍匐於地者、俱爲可憎、毋食、
      verse: 42
    - text: 勿緣匍匐之物、使己爲可憎、亦勿因之自汚、而爲不潔、
      verse: 43
    - text: 蓋我乃耶和華、爾之上帝、我聖、爾亦當聖、勿緣匍匐於地之物、致汚己身、
      verse: 44
    - text: 我乃耶和華、導爾出埃及、爲汝之上帝、我聖汝亦當聖、○
      verse: 45
    - text: 凡走獸飛鳥、水中動物、地上匍匐之物、區別潔與不潔、可食與不可食、其例若此、
      verse: 46
    - text: 凡走獸飛鳥、水中動物、地上匍匐之物、區別潔與不潔、可食與不可食、其例若此、
      verse: 47
  - chapter: 12
    verses:
    - text: 耶和華諭摩西曰、
      verse: 1
    - text: 告以色列族云、婦懷姙生男、必蒙不潔、歷至七日、如癸水行時之不潔然、
      verse: 2
    - text: 八日、必爲其子行割、
      verse: 3
    - text: 洗滌其血、三十三日乃潔、斯日未盈、不可捫聖物、不可入聖所、
      verse: 4
    - text: 若生女子、必二七日蒙不潔、如癸水行時之不潔然、洗滌其血、六十六日乃潔、
      verse: 5
    - text: 無論誕育男女、潔日旣盈、當攜一歲之羔爲燔祭、及鳲鳩或雛鴿之一、爲贖罪祭、至會幕門、付與祭司、
      verse: 6
    - text: 祭司獻於耶和華、代爲贖罪、婦流血蒙不潔、如是始潔、婦生男女、其例若此、
      verse: 7
    - text: 如其資財不足備羔、則必攜鳲鳩二、或雛鴿二、一爲燔祭、一爲贖罪祭、祭司代爲贖罪、而婦乃潔、
      verse: 8
  - chapter: 13
    verses:
    - text: 耶和華諭摩西亞倫曰、
      verse: 1
    - text: 人若膚腫、或生疥、或有斑、狀如癩疾、則必攜之詣祭司亞倫、或其子孫之一爲祭司者、
      verse: 2
    - text: 祭司必察其膚之疾、如患處之毫變白、其狀入膚較深、則屬癩疾、祭司察之、必謂其不潔、
      verse: 3
    - text: 如斑爲白、其狀入膚不深、其毫猶未白者、祭司必禁錮其人、歷至七日、
      verse: 4
    - text: 屆期察之、如其疾止、不散於膚、祭司仍禁錮之、歷至七日、
      verse: 5
    - text: 屆期必再察之、如其患處微變爲暗、不散於膚、則疥而已、祭司必謂其爲潔、其人澣衣成潔、
      verse: 6
    - text: 祭司察後、其疾蔓延於膚、復詣祭司、
      verse: 7
    - text: 祭司察之、見其疾果蔓延、則必謂其不潔、乃屬癩疾、○
      verse: 8
    - text: 人有癩疾、必攜之詣祭司、
      verse: 9
    - text: 祭司察之、如其膚腫而白、毫亦變白、肉腫而紅、
      verse: 10
    - text: 乃膚際之舊癩、此誠汚衊、祭司必謂其不潔、毋庸禁錮其人、
      verse: 11
    - text: 如其癩疾散布於膚、自頂至踵、無在不有、
      verse: 12
    - text: 祭司察之、見癩蔓延全體、則謂其爲潔、蓋全體旣白、其人乃潔也、
      verse: 13
    - text: 如肉紅腫、見於其身、則爲不潔、
      verse: 14
    - text: 祭司驗之、必謂其不潔、紅腫之肉不潔、是乃癩疾、
      verse: 15
    - text: 如紅腫之肉、復原而變白、則必復詣祭司、
      verse: 16
    - text: 祭司察之、見患處變白、必謂其爲潔、其人乃爲潔、○
      verse: 17
    - text: 如人膚際生瘡、而後得醫、
      verse: 18
    - text: 瘡處或腫而白、或有斑斕、紅白相間、則必示於祭司、
      verse: 19
    - text: 祭司察之、若其狀深入膚際、其毫變白、則謂其不潔、是乃癩疾、由瘡而成、
      verse: 20
    - text: 如祭司察之、見無白毫、不深入膚、患處微變爲暗、則必禁錮其人、歷至七日、
      verse: 21
    - text: 倘蔓延於膚、則屬癩疾、祭司必謂其不潔、
      verse: 22
    - text: 若斑斕如前、而不蔓延、則爲瘡瘢、祭司必謂其爲潔、○
      verse: 23
    - text: 如人之膚爲火所灼、其處起有斑爛、紅白相間、
      verse: 24
    - text: 祭司必察之、見斑斕處、其毫變白、其狀入膚較深、則屬癩疾、由灼所致、必謂其不潔、
      verse: 25
    - text: 如祭司察之、斑斕處無白毫、不深入膚、患處微變爲暗、則必禁錮其人、歷至七日、
      verse: 26
    - text: 屆期察之、如蔓延於膚、則屬癩疾、必謂其不潔、
      verse: 27
    - text: 若斑斕如前、而不蔓延、患處微變爲暗、此屬疥疾、由灼所致、第爲火灼之瘢、必謂其爲潔、○
      verse: 28
    - text: 如男女在首在鬚有疾、
      verse: 29
    - text: 祭司察之、若其狀入膚較深、中有細毫、其色維黃、此屬癩癬、或生於首、或生於鬚、必謂其不潔、
      verse: 30
    - text: 如祭司察其癬、不深入膚、中無黑毫、則必禁錮其人、歷至七日、
      verse: 31
    - text: 屆期察之、如癬不蔓延、中無黃毫、不深入膚、
      verse: 32
    - text: 則薙鬚髮、留其癬處、禁錮其人、歷至七日、
      verse: 33
    - text: 屆期察之、癬不蔓延、不深入膚、必謂其爲潔、其人澣衣成潔、
      verse: 34
    - text: 成潔之後、如癬蔓延於膚、
      verse: 35
    - text: 祭司察之、若果蔓延、則無庸求其黃毫、其人乃爲不潔、
      verse: 36
    - text: 如癬已止、中發黑毫、其癬已愈、其人已潔、必謂其爲潔、○
      verse: 37
    - text: 如男女膚生斑、色白而亮、
      verse: 38
    - text: 祭司察之、若斑微暗、則屬癬疾、發生於膚、其人爲潔、○
      verse: 39
    - text: 如髮脫落、則屬頭童、其人爲潔、
      verse: 40
    - text: 如頂髮凋殘、則爲頇額、其人爲潔、
      verse: 41
    - text: 若頭童頇額處發疾、紅白相間、此乃癩疾之發於頭額者、
      verse: 42
    - text: 祭司察之、若頭童頇額處之疾、其色紅白相間、如膚生癩疾然、
      verse: 43
    - text: 其人乃癩、而爲不潔、祭司必謂其不潔、其癩疾在首也、○
      verse: 44
    - text: 凡患癩者、必裂衣散髮、掩口自呼曰、汚矣、汚矣、
      verse: 45
    - text: 當其患癩時、必爲不潔、旣已不潔、必獨處、在營外、○
      verse: 46
    - text: 若衣發霉、或毳衣、或枲衣、
      verse: 47
    - text: 或經或緯、或織以枲、或織以毳、或皮、及革製之物、
      verse: 48
    - text: 所染之衣皮經緯、革製之物、其色或綠或紅、此屬癩疾、必示祭司、
      verse: 49
    - text: 祭司察之、藏所染者、歷至七日、
      verse: 50
    - text: 屆期察之、若其斑蔓延於衣、或於經緯、或於皮、及革製之物、此屬霉毒之癩、乃爲不潔、
      verse: 51
    - text: 則所染之衣、無論經緯毳枲、及革製之物、必俱焚之、此屬霉毒之癩、必爇以火、
      verse: 52
    - text: 祭司察之、如其斑不復蔓延於衣、或於經緯、或於皮革、
      verse: 53
    - text: 宜使澣濯、而復藏之、歷至七日、
      verse: 54
    - text: 澣濯之後、必再察之、若其斑色猶未變、雖未蔓延、亦爲不潔、乃屬霉毒之癩、無論在表在裏、必爇以火、
      verse: 55
    - text: 旣經澣濯、祭司察之、若色微暗、則必裂其衣皮經緯、而去除之、
      verse: 56
    - text: 如仍見於衣之經緯、或於皮革、此癩復發、必爇以火、
      verse: 57
    - text: 如衣之經緯、或皮革、旣經澣濯、去除其斑、則必再澣、使成爲潔、
      verse: 58
    - text: 以上所載毳衣枲衣、或經或緯、及革製之物、爲癩所染、謂其爲潔爲不潔其例如此、
      verse: 59
  - chapter: 14
    verses:
    - text: 耶和華諭摩西曰、
      verse: 1
    - text: 患癩之人成潔之日、亦有其例、必攜之詣祭司、
      verse: 2
    - text: 祭司至營外察之、見其癩疾已愈、
      verse: 3
    - text: 則命人爲之取生禽二、惟潔是務、亦取香柏、絳縷、牛膝草、
      verse: 4
    - text: 以瓦器盛活水、宰一禽於上、
      verse: 5
    - text: 取彼生禽、及香柏、絳縷、牛膝草、濡於禽血之中、卽在活水上所宰者、
      verse: 6
    - text: 以灑患癩欲潔者凡七、而謂其爲潔、乃縱生禽於野、
      verse: 7
    - text: 欲潔之人、必澣衣薙髮、以水濯身、得以成潔、後可入營、惟居己幕之外、歷至七日、
      verse: 8
    - text: 屆期、毫髮鬚眉、薙之務盡、澣衣濯身、而後成潔、
      verse: 9
    - text: 越至八日、必取牡綿羊之羔二、一歲之牝羔一、純全無疵、細麪伊法十分之三、調和以油、又取油一羅革、以爲素祭、
      verse: 10
    - text: 爲人行潔禮之祭司、必以欲潔之人及物、置於耶和華前、會幕門外、
      verse: 11
    - text: 取一牡羔、獻爲補過之祭、又取油一羅革、俱搖於耶和華前、以爲搖祭、
      verse: 12
    - text: 宰羔於聖地、卽宰牲爲贖罪祭爲燔祭之處、補過祭牲歸祭司、如贖罪祭牲然、是爲至聖、
      verse: 13
    - text: 祭司必取補過祭牲之血、釁於欲潔者右耳之下垂、及右手之巨擘、右足之將指、
      verse: 14
    - text: 祭司又取所加之油少許、傾於左掌、
      verse: 15
    - text: 染以右指、灑於耶和華前凡七、
      verse: 16
    - text: 以餘油少許、膏於欲潔者右耳之下垂、及右手之巨擘、右足之將指、在補過祭牲之血上、
      verse: 17
    - text: 掌中餘油、沃於欲潔者之首、代爲贖罪於耶和華前、
      verse: 18
    - text: 祭司乃獻贖罪之祭、代欲潔者贖罪、後宰燔祭之牲、
      verse: 19
    - text: 與素祭同獻於壇、代爲贖罪、其人乃潔、○
      verse: 20
    - text: 如其匱乏、不能得此、則必取牡綿羊羔一、以備搖之、爲補過祭、代爲贖罪、且以和油之細麪、伊法十分之一爲素祭、並油一羅革、
      verse: 21
    - text: 又取鳲鳩二、或雛鴿二、隨其力所能得、一爲贖罪祭、一爲燔祭、
      verse: 22
    - text: 越至八日、爲其成潔、必以攜至會幕門、耶和華前、付與祭司、
      verse: 23
    - text: 祭司必取補過祭之羔、與油一羅革、搖於耶和華前、以爲搖祭、
      verse: 24
    - text: 宰羔取血、釁於欲潔者右耳之下垂、及右手之巨擘、右足之將指、
      verse: 25
    - text: 傾油少許於左掌、
      verse: 26
    - text: 以右指灑於耶和華前凡七、
      verse: 27
    - text: 取油少許、膏於欲潔者右耳之下垂、及右手之巨擘、右足之將指、在補過祭牲之血上、
      verse: 28
    - text: 掌中餘油、沃於欲潔者之首、代爲贖罪於耶和華前、
      verse: 29
    - text: 必獻鳲鳩一、或雛鴿一、隨其力所能得、
      verse: 30
    - text: 一爲贖罪祭、一爲燔祭、與素祭同獻、祭司則於耶和華前、代欲潔者贖罪、
      verse: 31
    - text: 癩者匱乏、成潔之禮不能全備者、其例若此、○
      verse: 32
    - text: 耶和華諭摩西亞倫曰、
      verse: 33
    - text: 我所賜爾爲業之迦南地、迨爾入之、我若使癩汚染第宅、
      verse: 34
    - text: 其宅主必至祭司、告曰、我觀第宅、似有汚染、
      verse: 35
    - text: 祭司未入以察、必使空其宅、免宅中所有、俱蒙不潔、嗣後祭司入宅以察、
      verse: 36
    - text: 察時、見其汚染有紋、紅綠參錯、深入於壁、
      verse: 37
    - text: 祭司必出宅門、扃閉七日、
      verse: 38
    - text: 屆期察之、若其汚染蔓延於壁、
      verse: 39
    - text: 則命取其汚染之石、擲於邑外不潔之所、
      verse: 40
    - text: 宅中四周之壁、必加劖削、取其塗泥、傾於邑外不潔之所、
      verse: 41
    - text: 取他石以代之、取他泥以塗之、
      verse: 42
    - text: 去石劖壁、再塗之後、如其汚染復發於宅、
      verse: 43
    - text: 祭司必入而察之、見汚染蔓延、此屬宅中潰爛之癩、是爲不潔、
      verse: 44
    - text: 必毀其第宅、去其木石塗泥、遷於邑外不潔之所、
      verse: 45
    - text: 扃閉之時、人入其宅、必蒙厥汚、迨夕乃免、
      verse: 46
    - text: 寢食於宅者、必澣其衣、
      verse: 47
    - text: 厥宅再塗之後、祭司入察、見汚染不蔓延、則謂其爲潔、以其汚染已除、
      verse: 48
    - text: 使宅成潔、必取二禽、與香柏、絳縷、牛膝草、
      verse: 49
    - text: 以瓦器盛活水、宰一禽於上、
      verse: 50
    - text: 取香柏、牛膝草、絳縷、生禽、濡於所宰禽之血、及活水中、灑宅凡七、
      verse: 51
    - text: 以禽血、活水、生禽、香柏、絳縷、牛膝草、使宅成潔、
      verse: 52
    - text: 縱生禽於邑外野間、如是代爲贖罪、其宅乃潔、○
      verse: 53
    - text: 以上所載、癩疾癬疥、
      verse: 54
    - text: 或衣或宅之汚染、
      verse: 55
    - text: 及紅腫瘡瘢斑斕、
      verse: 56
    - text: 示以潔與不潔、其例若此、
      verse: 57
  - chapter: 15
    verses:
    - text: 耶和華諭摩西亞倫曰、
      verse: 1
    - text: 告以色列族云、人患白濁、是蒙不潔、
      verse: 2
    - text: 或淋或凝、俱蒙不潔、
      verse: 3
    - text: 所臥之牀、所坐之物、悉爲不潔、
      verse: 4
    - text: 捫其牀者、必蒙不潔、當澣衣濯身、迨夕乃免、
      verse: 5
    - text: 坐其座者、必蒙不潔、當澣衣濯身、迨夕乃免、
      verse: 6
    - text: 捫其體者、必蒙不潔、當澣衣濯身、迨夕乃免、
      verse: 7
    - text: 患白濁者、唾於潔者之身、其人則蒙不潔、當澣衣濯身、迨夕乃免、
      verse: 8
    - text: 患者所乘之鞍、必蒙不潔、
      verse: 9
    - text: 凡其所御之物、捫之者必蒙不潔、迨夕乃免、負之者亦蒙不潔、當澣衣濯身、迨夕乃免、
      verse: 10
    - text: 患者不盥手而捫人、其人必蒙不潔、當澣衣濯身、迨夕乃免、
      verse: 11
    - text: 捫瓦器必毀、捫木器必洗、
      verse: 12
    - text: 患者成潔、必計七日、洗滌其衣、以活水濯其身、而後爲潔、
      verse: 13
    - text: 越至八日、必取鳲鳩二、或雛鴿二、至耶和華前、會幕之門、付於祭司、
      verse: 14
    - text: 祭司獻之、一爲贖罪祭、一爲燔祭、緣其所患之疾、爲之贖罪於耶和華前、○
      verse: 15
    - text: 如人夢遺、則蒙不潔、必濯全體、迨夕乃免、
      verse: 16
    - text: 或衣或皮、爲精所玷、俱蒙不潔、當澣以水、迨夕乃免、
      verse: 17
    - text: 男女媾精、俱蒙不潔、必濯其身、迨夕乃免、○
      verse: 18
    - text: 婦行癸流血、必蒙不潔、計至七日、凡捫之者、必蒙不潔、迨夕乃免、
      verse: 19
    - text: 婦不潔時、所寢之牀、所坐之物、必蒙不潔、
      verse: 20
    - text: 捫其牀者、必蒙不潔、當澣衣濯身、迨夕乃免、
      verse: 21
    - text: 捫其座者、必蒙不潔、當澣衣濯身、迨夕乃免、
      verse: 22
    - text: 在牀及座之物、凡捫之者、必蒙不潔、迨夕乃免、
      verse: 23
    - text: 若與斯婦同寢、染其汚衊、必蒙不潔、歷至七日、其人所寢之牀、亦爲不潔、○
      verse: 24
    - text: 婦行癸之前、患痭多日、或行癸之後患痭、俱蒙不潔、患痭之時、皆爲不潔、如行癸之時然、
      verse: 25
    - text: 患痭之日、所寢之牀、所坐之物、必蒙不潔、如行癸之日然、
      verse: 26
    - text: 凡捫斯物者、必蒙不潔、當澣衣濯身、迨夕乃免、
      verse: 27
    - text: 厥痭旣止、必計七日、然後爲潔、
      verse: 28
    - text: 越至八日、必取鳲鳩二、或雛鴿二、至會幕門、付於祭司、
      verse: 29
    - text: 祭司獻之、一爲贖罪祭、一爲燔祭、緣其患痭不潔、爲之贖罪於耶和華前、
      verse: 30
    - text: 如是區別以色列族、使離汚衊、免玷我幕、陷於死亡、○
      verse: 31
    - text: 凡男患白濁及夢遺、致蒙厥汚、
      verse: 32
    - text: 女患行癸之疾、或患淋之男女、或與不潔之婦同寢者、其例若此、
      verse: 33
  - chapter: 16
    verses:
    - text: 亞倫二子詣耶和華前而死、
      verse: 1
    - text: 厥後耶和華諭摩西曰、告爾兄亞倫云、聖所㡘內、法匱施恩座前、毋頻入之、免其死亡、緣我必乘雲見於施恩座上、
      verse: 2
    - text: 亞倫欲入聖所、必奉牡犢一爲贖罪祭、牡綿羊一爲燔祭、
      verse: 3
    - text: 衣爲聖之枲衣、著枲褌、束枲紳、冠枲冠、此乃聖服、當濯其身、而後服之、
      verse: 4
    - text: 由以色列會衆、取牡山羊二爲贖罪祭、牡綿羊一爲燔祭、
      verse: 5
    - text: 亞倫獻犢、爲己與其家贖罪、
      verse: 6
    - text: 以山羊二、置於會幕門、在耶和華前、
      verse: 7
    - text: 緣二山羊掣籤、一歸耶和華、一歸阿撒瀉勒、
      verse: 8
    - text: 必以所掣歸耶和華之羊、獻爲贖罪祭、
      verse: 9
    - text: 以所掣歸阿撒瀉勒之羊、生置耶和華前、用以贖罪、後釋於曠野、俾歸阿撒瀉勒、
      verse: 10
    - text: 乃奉贖罪之犢、宰之、爲己及家贖罪、
      verse: 11
    - text: 取耶和華壇上爇炭、盛之以鼎、又取乳香之屑一掬、攜入㡘內、
      verse: 12
    - text: 焚香於火、在耶和華前、香篆蔽法匱上之施恩座、俾亞倫免於死亡、
      verse: 13
    - text: 以指取血、灑於施恩座東、又灑其前凡七、
      verse: 14
    - text: 後取爲民贖罪之山羊、宰之、攜血入㡘、灑於施恩座上、又灑其前、如灑犢血然、
      verse: 15
    - text: 緣以色列族之不潔、及其罪愆、爲聖所贖罪、並因會幕在其汚中、爲之贖罪、
      verse: 16
    - text: 亞倫入聖所、爲己及家、與以色列會衆贖罪時、不許人在會幕、宜待其出、
      verse: 17
    - text: 旣出、則至耶和華前之壇、爲之贖罪、取牡犢山羊之血、釁壇四角、
      verse: 18
    - text: 以指灑血於壇凡七、去其爲以色列族所染之汚、潔之爲聖、
      verse: 19
    - text: 旣爲聖所會幕祭壇贖罪、當奉生羊、
      verse: 20
    - text: 亞倫按二手於其首、承認以色列族之過犯愆尤、所有罪戾、使之悉歸羊首、俾預簡之人牽至曠野、
      verse: 21
    - text: 羊乃負諸罪戾、縱之適野、至於荒渺之地、
      verse: 22
    - text: 亞倫入聖所時、所服之枲衣、入會幕必解之、留於其間、
      verse: 23
    - text: 於聖地以水濯身、衣衣而出、爲己及民獻燔祭、代爲贖罪、
      verse: 24
    - text: 贖罪祭牲之脂、焚之於壇、
      verse: 25
    - text: 縱羊歸阿撒瀉勒者、必澣衣濯身、而後入營、
      verse: 26
    - text: 贖罪之牡犢及山羊、其血旣攜入聖所、以爲贖罪、其體必攜出營外、與其皮肉及矢、俱爇以火、
      verse: 27
    - text: 爇之者當澣衣濯身、然後入營、○
      verse: 28
    - text: 七月十日、爾之宗族、及旅於爾中者、當苦其心、免於操作、著爲永例、
      verse: 29
    - text: 是日必爲爾贖罪、使於耶和華前去惡成潔、
      verse: 30
    - text: 此爲安息日、當苦其心、著爲永例、
      verse: 31
    - text: 受膏之祭司、繼父任職者、必衣枲聖服、獻祭贖罪、
      verse: 32
    - text: 代爲聖所會幕祭壇祭司會衆贖罪、
      verse: 33
    - text: 緣以色列族蹈於愆尤、代爲贖罪、歲凡一次、著爲永例、亞倫遵耶和華所諭摩西之命而行、
      verse: 34
  - chapter: 17
    verses:
    - text: 耶和華諭摩西曰、
      verse: 1
    - text: 告亞倫及其子、與以色列衆云、耶和華有命、
      verse: 2
    - text: 以色列族凡宰牛羊與羔、無論營內營外、
      verse: 3
    - text: 不攜至會幕門、獻於耶和華、在其幕前者、必以流血之罪歸之、絕於民中、
      verse: 4
    - text: 用使以色列族宰牲於野、嗣後攜至會幕門、付諸祭司、獻於耶和華、爲酬恩之祭、
      verse: 5
    - text: 在會幕門前、耶和華之壇、祭司必灑血其上、焚脂以爲馨香、奉於耶和華、
      verse: 6
    - text: 勿復狥欲、祭牡山羊狀之鬼神、著爲永例、歷世弗替、○
      verse: 7
    - text: 當告之曰、凡以色列族、及旅於其中者、或獻燔祭、或獻他祭、
      verse: 8
    - text: 不攜至會幕門、奉於耶和華者、必絕於民中、○
      verse: 9
    - text: 凡以色列族、及旅於其中者、苟食血、我必敵之、絕於民中、
      verse: 10
    - text: 生物之命在血、我賜爾灑之於壇、以贖爾命、蓋以血贖罪、因生命在焉、
      verse: 11
    - text: 故諭以色列族云、凡爾有衆、及旅於爾中者、俱毋食血、○
      verse: 12
    - text: 凡以色列族、及旅於其中者、如獵取可食之禽獸、必傾其血、掩之以土、
      verse: 13
    - text: 蓋諸生物、其血與命爲一、故諭以色列族云、凡生物之血毋食、因生物之命在血、食之者必見絕、
      verse: 14
    - text: 無論宗族賓旅、食自斃、或爲獸所裂之物、必蒙不潔、當澣衣濯身、迨夕乃免、
      verse: 15
    - text: 若不澣衣濯身、必負其罪、
      verse: 16
  - chapter: 18
    verses:
    - text: 耶和華諭摩西曰、
      verse: 1
    - text: 告以色列族云、我乃耶和華、爾之上帝、
      verse: 2
    - text: 昔爾居埃及、勿從其土之俗、今我導爾至迦南、勿行其人之行、勿循其典章、
      verse: 3
    - text: 爾必守我律例、循我典章、我乃耶和華、爾之上帝、
      verse: 4
    - text: 故當循我典章、守我律例、人若行之、則緣此而得生、我乃耶和華也、○
      verse: 5
    - text: 勿干骨肉、而行淫亂、我乃耶和華也、
      verse: 6
    - text: 勿烝爾母、烝之是辱父母、
      verse: 7
    - text: 父之繼室、勿烝之、烝之則辱父、
      verse: 8
    - text: 至於姊妹、無論同父異母、同母異父、生於家、產於外者、勿亂之、
      verse: 9
    - text: 子之女、女之女、勿亂之、亂之是辱己、
      verse: 10
    - text: 同父異母之姊妹、亦爲爾之姊妹、勿亂之、
      verse: 11
    - text: 父之姊妹、乃父骨肉之親、勿烝之、
      verse: 12
    - text: 母之姊妹、乃母骨肉之親、勿烝之、
      verse: 13
    - text: 伯叔之妻、爾之姆嬸、勿烝之、
      verse: 14
    - text: 子之妻、爾媳也、勿亂之、
      verse: 15
    - text: 兄弟之妻、勿亂之、亂之是辱兄弟、
      verse: 16
    - text: 婦有女、勿同娶、婦之子有女、婦之女有女、亦勿同娶、皆妻骨肉之親、勿亂之、斯乃惡俗、
      verse: 17
    - text: 爾妻尚存、勿娶其姊妹、辱妻而致其妒、
      verse: 18
    - text: 婦行癸不潔時、毋與之近、而行好合、
      verse: 19
    - text: 勿與他人之妻同寢、致辱己身、
      verse: 20
    - text: 勿使爾子女經火、以奉摩洛、勿凟爾上帝之名、我乃耶和華也、
      verse: 21
    - text: 勿親男色、如近婦人、斯事可憎、
      verse: 22
    - text: 男勿淫於獸以玷身、女勿淫於獸以逆性、○
      verse: 23
    - text: 勿緣斯事自辱厥躬、我於爾前所逐之民、行此自玷、
      verse: 24
    - text: 厥地見汚、故我以罪加之、俾其居民爲地所吐、
      verse: 25
    - text: 爾曹不論宗族、及旅於爾中者、當守我典章律例、毋爲此可憎之事、
      verse: 26
    - text: 昔居斯土之人、行此可憎之事、致玷厥地、
      verse: 27
    - text: 爾勿效之、而汚斯地、免爲所吐、如吐先爾之民然、
      verse: 28
    - text: 凡爲此可憎之事、必絕於民中、
      verse: 29
    - text: 爾當守我所命、勿從在昔可憎之俗、而玷爾身、我乃耶和華、爾之上帝也、
      verse: 30
  - chapter: 19
    verses:
    - text: 耶和華諭摩西曰、
      verse: 1
    - text: 告以色列會衆云、我乃耶和華、爾之上帝、我聖爾亦當聖、
      verse: 2
    - text: 各宜敬畏父母、守我安息日、我乃耶和華、爾之上帝也、
      verse: 3
    - text: 勿崇假神、勿鑄偶像、我乃耶和華、爾之上帝也、
      verse: 4
    - text: 爾若獻酬恩祭於耶和華、冀蒙悅納、
      verse: 5
    - text: 當於是日明日食其祭品、若留至三日、宜爇以火、
      verse: 6
    - text: 如三日食之、則爲可憎、不蒙悅納、
      verse: 7
    - text: 凡食之者、乃凟耶和華之聖物、必負厥罪、絕於民中、○
      verse: 8
    - text: 穫田所產、勿刈其隅、勿拾所遺、
      verse: 9
    - text: 園有葡萄、採勿務盡、勿拾隕果、當留於貧乏及賓旅、我乃耶和華、爾之上帝也、
      verse: 10
    - text: 毋竊毋誑、毋相詐虞、
      verse: 11
    - text: 毋指我名而妄誓、致凟爾上帝之名、我乃耶和華也、
      verse: 12
    - text: 勿虐人、勿刦人、傭人之值、勿留至明晨、
      verse: 13
    - text: 勿詛聾者、勿置窒礙於瞽者前、宜畏爾之上帝、我乃耶和華也、
      verse: 14
    - text: 聽訟之際、勿行非義、勿偏袒貧乏、勿重視權勢、宜秉公以行鞫、
      verse: 15
    - text: 勿往來於閭里、評人短長、勿與人敵、致之於死、我乃耶和華也、
      verse: 16
    - text: 勿憾同儔、必責人非、免負其罪、
      verse: 17
    - text: 勿報仇、勿怨宗族、宜愛人如己、我乃耶和華也、
      verse: 18
    - text: 爾宜守我典章、牲畜異類、勿使遊牝、百穀之種、播田毋雜、勿衣雜織之衣、
      verse: 19
    - text: 婢受人聘、猶未見贖、不得自由、人若與私、俱當受刑、惟不致死、蓋婢未能自由也、
      verse: 20
    - text: 男必攜牡綿羊一、爲補過之祭、詣會幕門、奉於耶和華、
      verse: 21
    - text: 祭司獻羊、代爲贖罪、則所犯者、乃蒙赦宥、
      verse: 22
    - text: 爾至迦南、栽培結實之樹、必以初實爲不潔、如人之未受割然、三年毋食、
      verse: 23
    - text: 至於四年、其實爲聖、可奉獻之、以頌美耶和華、
      verse: 24
    - text: 迨至五年、其菓可食、使之結實纍然、我乃耶和華、爾之上帝也、
      verse: 25
    - text: 毋食有血之物、毋用卜筮術數、
      verse: 26
    - text: 首之四周勿薙、鬚之四周勿損、
      verse: 27
    - text: 勿爲死者割肉、勿黥爾身、我乃耶和華也、
      verse: 28
    - text: 勿辱爾女、使之爲妓、恐斯土淫亂、邪惡充乎其間、
      verse: 29
    - text: 宜守我安息日、敬我聖所、我乃耶和華也、
      verse: 30
    - text: 巫覡勿問、術士勿從、免致受玷、我乃耶和華、爾之上帝也、
      verse: 31
    - text: 見皓首者當起、敬厥耆老、畏爾上帝、我乃耶和華也、
      verse: 32
    - text: 旅於斯土者、勿侮之、
      verse: 33
    - text: 當視若宗族、愛之如己、蓋爾曾旅於埃及、我乃耶和華、爾之上帝也、
      verse: 34
    - text: 聽訟勿行非義、於度權量亦然、
      verse: 35
    - text: 度量權衡、俱當公平、我乃耶和華、爾之上帝、導爾出埃及、
      verse: 36
    - text: 當守我典章律例、而遵行之、我乃耶和華也、
      verse: 37
  - chapter: 20
    verses:
    - text: 耶和華諭摩西曰、
      verse: 1
    - text: 告以色列族云、凡以色列族、及旅於其中者、以子女獻摩洛、殺無赦、斯土之民以石擊之、
      verse: 2
    - text: 以子女獻摩洛、乃汚我聖所、凟我聖名、我必怒之、絕於民中、
      verse: 3
    - text: 若斯土之民、見其獻子女於摩洛、佯爲不見、不致之死、
      verse: 4
    - text: 我必怒之、與其眷屬、及凡狥欲從摩洛者、絕之民中、
      verse: 5
    - text: 凡狥欲從巫覡術士者、我必怒之、絕於民中、
      verse: 6
    - text: 當自潔爲聖、我乃耶和華、爾之上帝也、
      verse: 7
    - text: 當守我典章、而遵行之、我乃耶和華、使爾成聖也、
      verse: 8
    - text: 詛父母者、殺無赦、旣詛父母、罪必歸之、
      verse: 9
    - text: 淫人妻者、淫夫淫婦、俱殺無赦、
      verse: 10
    - text: 烝父繼室、是辱父、罪必歸之、俱殺無赦、
      verse: 11
    - text: 如亂其媳、是爲逆倫、罪必歸之、俱殺無赦、
      verse: 12
    - text: 若親男色、如近婦人、所行可憎、罪必歸之、俱殺無赦、
      verse: 13
    - text: 如人娶妻、並娶其母、是乃邪惡、三人俱爇以火、去邪惡於爾中、
      verse: 14
    - text: 如人與獸淫合、必殺無赦、亦必殺獸、
      verse: 15
    - text: 如女近合於獸、其罪歸之、必殺無赦、亦必殺獸、
      verse: 16
    - text: 如人娶姊妹、無論同父異母、異父同母者、事屬可恥、俱必絕之民中、旣辱姊妹、必負其罪、
      verse: 17
    - text: 如婦行癸、人與同寢、婦亦相從、則犯其經、俱絕於民中、
      verse: 18
    - text: 勿烝父母之姊妹、因辱戚屬、俱負其罪、
      verse: 19
    - text: 如烝伯叔之妻、是辱伯叔、俱負其罪、絕嗣而亡、
      verse: 20
    - text: 如娶兄弟之妻、是辱兄弟、斯乃穢事、俱必絕嗣、○
      verse: 21
    - text: 當守我典章律例、而遵行之、使我導爾所入之地、不爾吐棄、
      verse: 22
    - text: 我於爾前所逐之族、行此惡事、我實憎之、勿從其俗、
      verse: 23
    - text: 我曾諭爾云、爾必承斯土、卽我賜爾爲業、流乳與蜜之地、我乃耶和華、爾之上帝、區別爾於萬民、
      verse: 24
    - text: 故當區別禽獸之潔與不潔、勿因我所區別爲汚之禽獸、匍匐於地之昆蟲、致己爲可憎、
      verse: 25
    - text: 當歸我爲聖、蓋我耶和華乃聖、區別爾於萬民、俾爾屬我、○
      verse: 26
    - text: 無論男女、凡爲巫覡術士者、殺無赦、其罪歸之、當擊以石、
      verse: 27
  - chapter: 21
    verses:
    - text: 耶和華諭摩西曰、告亞倫子孫爲祭司者云、族中有死亡者、勿因之自汚、
      verse: 1
    - text: 惟骨肉之親、如父母、兄弟、子女、則可、
      verse: 2
    - text: 姊妹尚爲處女、未適人者、亦可、
      verse: 3
    - text: 旣爲民長、則勿從俗、致汚己身、
      verse: 4
    - text: 祭司勿髠髮、勿薙鬚之四周、勿割肉、
      verse: 5
    - text: 旣獻火祭於耶和華、享厥上帝、故當成聖歸之、毋凟上帝之名、
      verse: 6
    - text: 祭司爲聖、歸於上帝、故娼妓、淫女、棄婦、勿娶、
      verse: 7
    - text: 必以祭司爲聖、因其獻食於上帝、必視之爲聖、蓋我耶和華乃聖、使爾爲聖也、
      verse: 8
    - text: 如祭司之女行淫自玷、是辱其父、必爇以火、○
      verse: 9
    - text: 兄弟中爲大祭司者、首沐以膏、任聖職、衣聖服、勿披髮、勿裂衣、
      verse: 10
    - text: 勿近尸、卽父母之尸、亦勿緣之自汚、
      verse: 11
    - text: 勿出聖所、勿汚上帝之聖所、緣上帝之膏、加於其首以爲冕、我乃耶和華也、
      verse: 12
    - text: 必娶處女爲室、
      verse: 13
    - text: 嫠婦、棄婦、淫女、娼妓、勿娶、惟宗族之處女、則可、
      verse: 14
    - text: 勿使其苗裔玷於民中、蓋我乃耶和華、使之成聖也、○
      verse: 15
    - text: 耶和華諭摩西曰、
      verse: 16
    - text: 告亞倫云、凡爾歷世子孫、厥體有疵者、勿近其上帝而獻食、
      verse: 17
    - text: 凡體有疵者、不得近之、如瞽、跛、凹鼻、肢體不均、
      verse: 18
    - text: 或手足傷毀、
      verse: 19
    - text: 或傴僂、或侏儒、或瞕翳、或疥癬、或瘡痍、或傷損外腎、
      verse: 20
    - text: 凡祭司亞倫之裔、厥體有疵者、勿近耶和華、以獻火祭、體旣有疵、不得進前、獻食於其上帝、
      verse: 21
    - text: 所獻上帝之食、無論聖與至聖、彼亦得而食之、
      verse: 22
    - text: 㡘內不可入、壇前不可近、體旣有疵、恐其玷我聖所、蓋我乃耶和華、使之成聖也、
      verse: 23
    - text: 摩西以此告亞倫及其子、並以色列衆、
      verse: 24
  - chapter: 22
    verses:
    - text: 耶和華諭摩西曰、
      verse: 1
    - text: 告亞倫及其子云、當於以色列族所獻我之聖物、自爲區別、免凟我聖名、我乃耶和華也、
      verse: 2
    - text: 當語之曰、凡爾歷世子孫、有蒙不潔、而近以色列族所獻耶和華之聖物、必絕於我前、我乃耶和華也、
      verse: 3
    - text: 凡亞倫子孫患癩、或白濁、不可食聖物、待潔則可、或緣尸而蒙不潔、或夢遺之人、
      verse: 4
    - text: 或捫致汚之蟲、或捫致汚之人、
      verse: 5
    - text: 凡若此者、爾如捫之、必蒙不潔、迨夕乃免、苟非洗濯其身、勿食聖物、
      verse: 6
    - text: 迨日入時則潔、可食聖物、蓋此藉以養生、
      verse: 7
    - text: 自斃或爲獸所裂之物、毋食、恐蒙不潔、我乃耶和華也、
      verse: 8
    - text: 當守我誡命、免爲汚所玷、負罪而死、蓋我乃耶和華、使之成聖也、
      verse: 9
    - text: 外人不得食聖物、爲旅爲傭於祭司家者、亦不得食之、
      verse: 10
    - text: 惟祭司購以金、或生於其家者、可得而食、
      verse: 11
    - text: 如祭司之女嫁與外人、不可食舉祭之聖物、
      verse: 12
    - text: 如爲嫠、或爲夫所棄、無子而大歸父家、與少時無異、則父所食者、亦得食之、惟外人不可、
      verse: 13
    - text: 如人誤食聖物、則必加五分之一、付於祭司、
      verse: 14
    - text: 以色列族奉耶和華之聖物、不可凟之、
      verse: 15
    - text: 免食聖物、自取罪戾、蓋我乃耶和華、使之成聖也、○
      verse: 16
    - text: 耶和華諭摩西曰、
      verse: 17
    - text: 告亞倫及其子、與以色列族云、凡以色列族、曁其中之賓旅、或爲償願、或出樂輸、以獻燔祭、
      verse: 18
    - text: 冀蒙悅納、則必取牛、或綿羊、或山羊、惟牡是尚、純全無疵、
      verse: 19
    - text: 厥體有疵者、則勿獻之、不蒙悅納、
      verse: 20
    - text: 如獻酬恩祭於耶和華、或爲償願、或出樂輸、無論牛羊、必務純全、厥體無疵、始蒙悅納、
      verse: 21
    - text: 凡瞽目、毀傷、損缺、瘡瘍、疥癬、創瘢、俱勿奉於耶和華、勿獻於壇以爲火祭、
      verse: 22
    - text: 牛羊肢體不均、或有損缺、若出樂輸而獻、則可、以之償願而獻、則不蒙悅納、
      verse: 23
    - text: 外腎或損、或傷、或破、或被閹割者、勿獻於耶和華、在爾所居之地、勿行閹割、
      verse: 24
    - text: 外人奉此、爾勿受之、獻爲上帝之食、蓋體毀傷而有疵者、不蒙悅納、○
      verse: 25
    - text: 耶和華諭摩西曰、
      verse: 26
    - text: 凡犢、或綿羊山羊之羔、旣字必偕母七日、越至八日、可獻於耶和華、以爲火祭、始蒙悅納、
      verse: 27
    - text: 牝牛牝羊、勿偕子同日以宰、
      verse: 28
    - text: 若因感謝、獻祭於耶和華、當冀蒙悅納而獻之、
      verse: 29
    - text: 祭肉必於是日食之、勿留於明晨、我乃耶和華也、
      verse: 30
    - text: 當守我誡命、而遵行之、我乃耶和華也、
      verse: 31
    - text: 勿凟我聖名、當尊我爲聖於以色列族中、我乃耶和華、使爾成聖、
      verse: 32
    - text: 導爾出埃及、爲爾之上帝、我乃耶和華也、
      verse: 33
  - chapter: 23
    verses:
    - text: 耶和華諭摩西曰、
      verse: 1
    - text: 告以色列族云、耶和華之節期、汝當宣告爲聖會、
      verse: 2
    - text: 六日間、宜操作、至七日、乃安息、是爲聖會、無論何工、俱勿作、在爾所居之處、必守是日爲耶和華之安息日、
      verse: 3
    - text: 此外耶和華之節期、屆時、爾必宣告爲聖會、
      verse: 4
    - text: 正月十四日薄暮、乃耶和華之逾越節、
      verse: 5
    - text: 是月之望、爲除酵節、以奉事耶和華、當食無酵餅、歷至七日、
      verse: 6
    - text: 首日有聖會、毋作苦、
      verse: 7
    - text: 此七日間、日獻火祭於耶和華、越至七日、亦有聖會、毋作苦、○
      verse: 8
    - text: 耶和華諭摩西曰、
      verse: 9
    - text: 告以色列族云、爾至我所賜爾之地、穫田所產、必取初實之穀一束、奉於祭司、
      verse: 10
    - text: 安息日之翌目、祭司以之搖於耶和華前、冀蒙悅納、
      verse: 11
    - text: 搖穀之日、必取一歲之牡羔、純全無疵、以爲燔祭、獻於耶和華、
      verse: 12
    - text: 和油之細麪伊法十分之二、以爲素祭、獻於耶和華、爲馨香之火祭、酒一欣四分之一、以爲灌祭、
      verse: 13
    - text: 此日之先、未獻斯祭於耶和華、餅與烘穀新穗、毋食、在爾所居之處、著爲永例、歷世弗替、○
      verse: 14
    - text: 自安息日之翌日、搖穀之日、必核七安息日、而盈其數、
      verse: 15
    - text: 於安息日之翌日、計至五旬、獻素祭於耶和華、以薦其新、
      verse: 16
    - text: 自爾居所、取細麪伊法十分之二、和以酵、製餅二、以爲初實之搖祭、獻於耶和華、
      verse: 17
    - text: 隨餅而獻一歲之羔七、純全無疵、牡犢一、牡綿羊二、與其素祭灌祭、悉燔之、以爲馨香之火祭、奉於耶和華、
      verse: 18
    - text: 又獻牡山羊一、爲贖罪祭、一歲之牡綿羊羔二、爲酬恩祭、
      verse: 19
    - text: 祭司取此、與初實之麥所作之餅、以爲搖祭、搖於耶和華前、是物於耶和華爲聖、必歸祭司、
      verse: 20
    - text: 是日必宣告有聖會、毋作苦、在爾所居之處、著爲永例、歷世弗替、
      verse: 21
    - text: 穫田所產、勿刈其隅、勿拾所遺、當留於貧乏及賓旅、我乃耶和華、爾之上帝也、○
      verse: 22
    - text: 耶和華諭摩西曰、
      verse: 23
    - text: 告以色列族云、七月之朔、當守安息日、必有聖會、吹角爲記、
      verse: 24
    - text: 是日毋作苦、必獻火祭於耶和華、○
      verse: 25
    - text: 耶和華諭摩西曰、
      verse: 26
    - text: 七月十日、爲贖罪之期、必守爲聖會、當苦其心、獻火祭於耶和華、
      verse: 27
    - text: 是日乃贖罪之期、無論何工、俱勿作、而贖爾罪於爾上帝耶和華前、
      verse: 28
    - text: 是日不自苦者、必絕之民中、
      verse: 29
    - text: 於是日操作者、必滅之民中、
      verse: 30
    - text: 是日無論何工、俱勿作、在爾所居之處、著爲永例、歷世弗替、
      verse: 31
    - text: 當守是日爲肅安息日、而苦其心、是月九日薄暮、至明日薄暮、守爲安息日、○
      verse: 32
    - text: 耶和華諭摩西曰、
      verse: 33
    - text: 告以色列族云、七月之望、爲耶和華守構廬之節期、歷至七日、
      verse: 34
    - text: 首日有聖會、毋作苦、
      verse: 35
    - text: 此七日間、日獻火祭於耶和華、越至八日、亦爲聖會、必獻火祭於耶和華、斯爲肅會、毋作苦、○
      verse: 36
    - text: 上所言者、乃耶和華之節期、必宣告爲聖會、獻火祭、燔祭、素祭、灌祭、及他祭於耶和華、各依日之所宜、
      verse: 37
    - text: 此在耶和華之安息日、與償願樂輸、及獻耶和華他祭品之外、○
      verse: 38
    - text: 七月之望、田疇所產、斂藏旣畢、必守耶和華之節期、歷至七日、首日爲肅安息、八日亦爲肅安息、
      verse: 39
    - text: 首日必取佳木之菓、椶樹之條、茂樹之枝、溪旁之柳、欣喜歡忭於爾上帝耶和華前、歷至七日、
      verse: 40
    - text: 每歲七月間、必守此節七日、以奉事耶和華、著爲永例、歷世弗替、
      verse: 41
    - text: 凡爾宗族、必處是廬、歷至七日、
      verse: 42
    - text: 俾爾子孫、歷世知我導其祖出埃及時、使之居廬、我乃耶和華、爾之上帝也、
      verse: 43
    - text: 摩西以耶和華之節期、宣告以色列衆、
      verse: 44
  - chapter: 24
    verses:
    - text: 耶和華諭摩西曰、
      verse: 1
    - text: 告以色列族云、當取橄欖擣油、惟潔是務、攜以與爾、使燈常燃、
      verse: 2
    - text: 會幕中、法匱前㡘外、亞倫必理燈於耶和華前、自夕達旦、著爲永例、歷世弗替、
      verse: 3
    - text: 必置盞於精金燈臺之上、恆理之於耶和華前、○
      verse: 4
    - text: 當取細麪、製餅十二、每餅伊法十分之二、
      verse: 5
    - text: 列爲二行、行各六餅、置諸精金之几、在耶和華前、
      verse: 6
    - text: 每行餅上、必置乳香、惟潔是務、以爲記誌、獻於耶和華爲火祭、
      verse: 7
    - text: 每安息日、陳餅於耶和華前、以色列族守爲永約、
      verse: 8
    - text: 斯餅悉歸亞倫、及其子孫、當於聖地食之、著爲永例、蓋獻耶和華之火祭中、此爲至聖也、○
      verse: 9
    - text: 以色列族、但之支派、底伯利女、名示羅密、適於埃及人、所生之子、往來以色列族中、與一以色列人鬬於營、褻凟耶和華名、加以呪詛、人曳之至摩西、
      verse: 10
    - text: 以色列族、但之支派、底伯利女、名示羅密、適於埃及人、所生之子、往來以色列族中、與一以色列人鬬於營、褻凟耶和華名、加以呪詛、人曳之至摩西、
      verse: 11
    - text: 禁於獄、俟耶和華口諭於衆、○
      verse: 12
    - text: 耶和華諭摩西曰、
      verse: 13
    - text: 呪詛之人、曳出營外、使聞之者、按手其首、會衆以石擊之、
      verse: 14
    - text: 當告以色列族云、呪詛其上帝者、必負其罪、
      verse: 15
    - text: 褻凟耶和華名者、殺無赦、會衆必擊以石、無論宗族賓旅、褻凟耶和華名者、殺無赦、
      verse: 16
    - text: 擊人致死者、殺無赦、
      verse: 17
    - text: 擊人之畜致死者、必償之、以牲償牲、
      verse: 18
    - text: 殘缺人體者、必依其所行而反之、
      verse: 19
    - text: 傷償傷、目償目、齒償齒、若何使人殘缺、必如是反之、
      verse: 20
    - text: 殺人之畜必償、殺人者、殺無赦、
      verse: 21
    - text: 無論宗族賓旅、俱循一例、我乃耶和華、爾之上帝也、
      verse: 22
    - text: 摩西命以色列人曳咒詛者出營外、擊之以石、以色列人遵耶和華諭摩西之命而行、
      verse: 23
  - chapter: 25
    verses:
    - text: 耶和華於西乃山諭摩西曰、
      verse: 1
    - text: 告以色列族云、爾旣入我所錫之地、當爲耶和華休息土壤、
      verse: 2
    - text: 六年間、耕種田畝、治理葡萄、斂其所產、
      verse: 3
    - text: 越至七年、土壤安息、爲耶和華肅守之、斯時田畝勿耕、葡萄勿治、
      verse: 4
    - text: 禾稼之不殖而生者、勿穫、葡萄之不治而實者、勿摘、蓋是年其土乃休息、
      verse: 5
    - text: 安息年之土產、爲爾及僕婢傭人賓旅所食、
      verse: 6
    - text: 爾之六畜野獸、亦得而食之、○
      verse: 7
    - text: 爾宜核數安息之年凡七、七七相乘、計四十九年、
      verse: 8
    - text: 七月十日、爲贖罪之期、當使遍地吹角、大發厥聲、
      verse: 9
    - text: 第五十年、當爲聖年、普告境內居民、此爲禧年、得以自由、人各歸其業、返其家、
      verse: 10
    - text: 每五十年必爲禧年、田畝勿耕、禾稼之不殖而生者、勿穫、葡萄之不治而實者、勿摘、
      verse: 11
    - text: 此乃禧年、必以爲聖、田之所產、人俱可食、
      verse: 12
    - text: 禧年旣屆、各歸其業、
      verse: 13
    - text: 如有所鬻於人、或有所購於人、皆勿相欺、
      verse: 14
    - text: 或購或鬻、皆由禧年之後、核其年數、視物產之多寡而計之、
      verse: 15
    - text: 年多增值、年寡減值、蓋所鬻者、乃物產之數也、
      verse: 16
    - text: 故勿相欺、當畏上帝、我乃耶和華、爾之上帝也、
      verse: 17
    - text: 宜循我典章、守我律例、而遵行之、藉以安居斯土、
      verse: 18
    - text: 地有所產、使爾果腹、安然居處、
      verse: 19
    - text: 若問旣至七年、不稼不穡、將何以食、
      verse: 20
    - text: 我必於第六年、錫嘏於爾、俾收三年之實、
      verse: 21
    - text: 八年耕種、尚食舊穀、至於九年、新穀乃登、
      verse: 22
    - text: 田畝屬我、汝乃賓旅、不得永鬻於人、
      verse: 23
    - text: 凡爾所有之地、許人贖之、○
      verse: 24
    - text: 假令宗族貧乏、鬻其產業、近戚當往贖之、
      verse: 25
    - text: 如無贖者、而己積資、足以自贖、
      verse: 26
    - text: 則自鬻時、核其年之多寡、以其餘期所值、償之於人、而歸其業、
      verse: 27
    - text: 如己無力以贖、則所鬻之業、存於購者、以待禧年、屆期、業歸其主、○
      verse: 28
    - text: 如人鬻邑中之宅、則鬻後期年、有權可贖、
      verse: 29
    - text: 如年已周不贖、則邑中之宅、永存於購者、歷世弗替、卽屆禧年、亦不歸主、
      verse: 30
    - text: 但宅在鄉里、而無城垣、則視如田畝、可得贖之、禧年歸主、
      verse: 31
    - text: 惟利未族之邑、卽其業中諸邑之宅、隨時可贖、
      verse: 32
    - text: 如人贖利未族邑中之宅、屆禧年、必歸其主、蓋在以色列族中、利未人以所得邑中之宅爲業、
      verse: 33
    - text: 利未族邑郊之田、爲其恆業、不得鬻於人、○
      verse: 34
    - text: 如宗族中、有貧窮者、爾見其手匱乏、當濟助之、使之偕居、若旅人然、
      verse: 35
    - text: 勿取其利、宜畏爾之上帝、使之偕居、
      verse: 36
    - text: 貸金與粟、毋取其利、
      verse: 37
    - text: 我乃耶和華、爾之上帝、導爾出埃及、以迦南地賜爾、爲爾上帝、○
      verse: 38
    - text: 如宗族中、有匱乏者、自鬻於爾、勿視若奴、
      verse: 39
    - text: 當偕爾居、如傭人旅人然、供爾役事、以待禧年、
      verse: 40
    - text: 屆期、彼及子女去爾、而歸其家、復得其祖遺業、
      verse: 41
    - text: 我導以色列族出埃及、彼爲我僕、不得鬻爲奴隸、
      verse: 42
    - text: 勿治以嚴、宜畏爾之上帝、○
      verse: 43
    - text: 異邦之民、來自四方者、可購爲僕婢、
      verse: 44
    - text: 外人旅於爾中、及其子女生於爾地者、可購爲爾有、
      verse: 45
    - text: 遺於子孫、恆爲爾僕、惟以色列人爲爾宗族、勿以嚴相治、○
      verse: 46
    - text: 如爾中賓旅有豐裕者、爾之同儔窮乏、自鬻於彼、或其戚屬、
      verse: 47
    - text: 鬻後可贖、同族亦可代贖、
      verse: 48
    - text: 或叔伯、或叔伯之子、或近親他人、俱可贖之、如己積資、足以自贖、自贖亦可、
      verse: 49
    - text: 彼與購者、同自鬻時、計至禧年、揆其期之遠近、酌傭人之值幾何、以償鬻金之多寡、
      verse: 50
    - text: 年遠、付其贖值、償其鬻金宜多、
      verse: 51
    - text: 年近、付其贖值、償其鬻金宜少、
      verse: 52
    - text: 歲必偕居、待若傭人、勿治以嚴、
      verse: 53
    - text: 如未得贖、禧年旣屆、彼及子女、可出而自由、
      verse: 54
    - text: 我導以色列族出埃及、彼爲我僕、我乃耶和華、爾之上帝也、
      verse: 55
  - chapter: 26
    verses:
    - text: 於爾所居之地、勿作偶像、勿立雕像、或柱像、或勒像之石、而崇拜之、我乃耶和華、爾之上帝、
      verse: 1
    - text: 當守我安息日、敬我聖所、我乃耶和華也、○
      verse: 2
    - text: 爾若循我典章、守我誡命、而遵行之、
      verse: 3
    - text: 我必降以時雨、使土地產物、園樹結果、
      verse: 4
    - text: 俾爾碾穀延及摘葡萄、摘葡萄延及播種之時、得以果腹安居、
      verse: 5
    - text: 賜爾境內平康、可以安寢、無人恐爾、我必絕滅暴獸於斯土、刀劍不行於爾地、
      verse: 6
    - text: 爾將追敵、以刃擊之、仆於爾前、
      verse: 7
    - text: 爾中之人、五可驅百、百可驅萬、以刃擊敵、仆於爾前、
      verse: 8
    - text: 我將眷顧爾、使爾繁衍昌熾、踐我與爾所立之約、
      verse: 9
    - text: 爾食舊穀、新穀旣登、舊穀則徙、
      verse: 10
    - text: 我將立幕於爾中、心不厭爾、
      verse: 11
    - text: 周遊爾間、爲爾上帝、爾爲我民、
      verse: 12
    - text: 我乃耶和華、爾之上帝、導爾出埃及、免爲其奴隸、斷爾所負之軛、俾爾昂首而行、○
      verse: 13
    - text: 爾若不聽我言、弗遵我命、
      verse: 14
    - text: 棄我典章、蔑我律例、違我誡命、背我盟約、
      verse: 15
    - text: 我必加以威烈、使爾身癆體熱、以致目盲神敗、播種徒勞、爲敵所食、
      verse: 16
    - text: 我必敵爾、使見擊於敵前、憾爾者將制爾、無人追襲、爾亦遁逃、
      verse: 17
    - text: 爾若仍不聽從、將懲爾罪、至於七倍、
      verse: 18
    - text: 爾恃強之驕傲、我必毀之、並使爾天若鐵、爾地若銅、
      verse: 19
    - text: 爾徒力作、田無所產、樹不結實、
      verse: 20
    - text: 爾尚頑梗、不欲順從、則按罪降災、至於七倍、
      verse: 21
    - text: 使暴獸入爾境、攘爾子女、滅爾牲畜、以致戶口凋零、道途寂寞、○
      verse: 22
    - text: 爾猶不悛、所行逆我、
      verse: 23
    - text: 我必拂逆爾、緣爾之罪扑責爾、至於七倍、
      verse: 24
    - text: 我使鋒刃臨爾、以報背約之仇、爾集於邑垣、我則降疫癘於其中、付爾於敵、
      verse: 25
    - text: 旣絕餱糧、如折爾杖、十婦炊餅於一爐、權之以給、爾得食而不飽、○
      verse: 26
    - text: 汝猶不聽從、所行逆我、
      verse: 27
    - text: 我必震怒、以拂逆爾、督責爾罪、至於七倍、
      verse: 28
    - text: 爾將食子女之肉、
      verse: 29
    - text: 我亦毀爾崇邱、斫爾日像、以爾尸骸、擲於偶像之上、我心必厭惡爾、
      verse: 30
    - text: 俾爾邑垣荒墟、聖所寂寞、不享爾馨香、
      verse: 31
    - text: 使爾土地荒蕪、處此之敵、無不駭異、
      verse: 32
    - text: 我必散爾於異邦、襲爾以白刃、荒涼爾土、闃寂爾邑、
      verse: 33
    - text: 爾旣寓於敵國、斯土荒寂、其壤則閒、而享安息、
      verse: 34
    - text: 地旣荒寂、必享安息、爾居斯土、其壤所未獲之安息、此時必得享之、
      verse: 35
    - text: 爾之孑遺、處於敵國、必使其心頹敗、風吹葉落、聞聲而怖、彼之遁逃、若避鋒刃、卽無追者、亦必顚仆、
      verse: 36
    - text: 無人追襲、自相蹂躪、如在鋒刃之前、無力拒敵、
      verse: 37
    - text: 爾必危亡於異邦、吞噬於敵國、
      verse: 38
    - text: 爾之孑遺、處於敵國、爲一己之愆尤、幷前人之罪戾、日漸消亡、
      verse: 39
    - text: 是時必承己愆、及前人之罪、自認所行逆我、
      verse: 40
    - text: 我拂逆之、散之敵國、緣其不潔之心、自卑服罪、
      verse: 41
    - text: 我則追憶我與亞伯拉罕以撒雅各所立之約、而俯念斯土、
      verse: 42
    - text: 彼旣蔑視我律例、心厭我典章、致離故土、使田荒寂、於無人時、得享安息、代民服罪、
      verse: 43
    - text: 雖然、彼處於敵國、我不屛斥之、厭惡之、殲滅之、致廢我約、蓋我乃耶和華、彼之上帝、
      verse: 44
    - text: 昔我導其宗祖出於埃及、爲其上帝、異邦無不目擊、故我必念其約、我乃耶和華也、
      verse: 45
    - text: 以上典章律例法度、乃耶和華於西乃山、藉摩西與以色列人所立者、
      verse: 46
  - chapter: 27
    verses:
    - text: 耶和華諭摩西曰、
      verse: 1
    - text: 告以色列族云、以人許願、俾歸耶和華、則必估其價、
      verse: 2
    - text: 循聖所權衡、自二十歲至六十歲者、男五十舍客勒、
      verse: 3
    - text: 女三十舍客勒、
      verse: 4
    - text: 自五歲至二十歲者、男二十舍客勒、女十舍客勒、
      verse: 5
    - text: 自一月至五歲者、男五舍客勒、女三舍客勒、
      verse: 6
    - text: 自六十歲以上者、男十五舍客勒、女十舍客勒、
      verse: 7
    - text: 倘其人貧乏、不能如價、則宜攜至祭司前、祭司視其力以估之、○
      verse: 8
    - text: 如以可獻之牲畜、許於耶和華、則必以爲聖、
      verse: 9
    - text: 美惡毋相易、如以此易彼、則所許所易者、俱必爲聖、
      verse: 10
    - text: 如所許者、爲不潔之畜、不堪以獻耶和華、則必置之祭司前、
      verse: 11
    - text: 祭司估其價、或美或惡、依其所估而定、
      verse: 12
    - text: 如欲贖之、必於所估之價、加五分之一、○
      verse: 13
    - text: 如以第宅區別爲聖、歸於耶和華、祭司必估其價、或美或惡、依其所估而定、
      verse: 14
    - text: 如欲贖之、必於所估之價、加五分之一、宅則歸己、○
      verse: 15
    - text: 如以爲業之田區別爲聖、歸於耶和華、當視播種之多寡、以估其價、播大麥一賀梅爾者、價值五十舍客勒、
      verse: 16
    - text: 如其獻田自禧年始、則爾所估之價爲定、
      verse: 17
    - text: 如其獻田在禧年後、則祭司必核其後至禧年之歲月、以減其價、
      verse: 18
    - text: 如獻田者自欲贖之、當於所估之價、加五分之一、田則歸己、
      verse: 19
    - text: 如不贖之、或鬻於他人、則不可復贖、
      verse: 20
    - text: 禧年旣屆、必以其田歸耶和華爲聖、如永獻之地然、而爲祭司之業、
      verse: 21
    - text: 如以所購於人、非其所受爲業之田、獻於耶和華爲聖、
      verse: 22
    - text: 則祭司必依爾所估之價、視禧年之遠近而定、是日彼以其金、歸於耶和華爲聖、
      verse: 23
    - text: 迨至禧年、田歸鬻者、卽其原主、
      verse: 24
    - text: 凡爾所估之價、必循聖所權衡、二十季拉爲一舍客勒、
      verse: 25
    - text: 惟首生之畜、或牛或羊、旣歸耶和華爲聖、不得再獻、乃屬於耶和華也、
      verse: 26
    - text: 若爲不潔之畜、則必贖之、依爾所估之價、加五分之一、如其不贖、則依所估而鬻之、○
      verse: 27
    - text: 凡獻於耶和華之物、無論人畜田畝、俱不得鬻、亦不得贖、凡所獻者、乃爲至聖、屬於耶和華、
      verse: 28
    - text: 凡當滅者、不可復贖、必致之死、○
      verse: 29
    - text: 凡土所產、無論地之穀、樹之果、什一歸諸耶和華、是爲聖物、
      verse: 30
    - text: 所應輸之什一、人欲贖之、必加五分之一、
      verse: 31
    - text: 牛羊過於杖下者、必以什一歸諸耶和華爲聖、
      verse: 32
    - text: 或美或惡、毋庸察、亦毋庸易、如其易之、則二者俱爲聖、不得復贖、
      verse: 33
    - text: 以上所載、乃耶和華在西乃山、諭摩西告以色列族之誡命、
      verse: 34
  name: Leviticus
- chapters:
  - chapter: 1
    verses:
    - text: 以色列族出埃及後、二年二月朔、耶和華在西乃野、會幕中、諭摩西曰、
      verse: 1
    - text: 以色列會衆、循其室家宗族、凡諸丁男、按名以核其數、
      verse: 2
    - text: 自二十歲以上、能臨陳之以色列人、爾及亞倫、當依其行伍而計之、
      verse: 3
    - text: 每支派中、當有一人偕爾、爲其族長、
      verse: 4
    - text: 偕爾之人、其名列下、屬流便者、示丟珥子以利蓿、
      verse: 5
    - text: 屬西緬者、蘇利沙代子示路蔑、
      verse: 6
    - text: 屬猶大者、亞米拿達子拿順、
      verse: 7
    - text: 屬以薩迦者、蘇押子拿坦業、
      verse: 8
    - text: 屬西布倫者、希倫子以利押、
      verse: 9
    - text: 約瑟之裔、屬以法蓮者、亞米忽子以利沙瑪、屬瑪拿西者、比大蓿子迦瑪列、
      verse: 10
    - text: 屬便雅憫者、基多尼子亞比但、
      verse: 11
    - text: 屬但者、亞米沙代子亞希以謝、
      verse: 12
    - text: 屬亞設者、俄蘭子帕結、
      verse: 13
    - text: 屬迦得者、丟珥子以利雅薩、
      verse: 14
    - text: 屬拿弗他利者、以南子亞希拉、
      verse: 15
    - text: 此乃自會中所簡、宗族之牧伯、皆爲以色列軍中之長、
      verse: 16
    - text: 以上所列諸名、摩西亞倫召之、
      verse: 17
    - text: 二月朔、集會衆、循其室家宗族、自二十歲以上、依其名數、述其譜系、
      verse: 18
    - text: 摩西遵耶和華命、在西乃野核其數、○
      verse: 19
    - text: 以色列長子、流便子孫、循其室家宗族、依其名數、自二十歲以上、凡諸丁男、能臨陳者、
      verse: 20
    - text: 計四萬六千五百、
      verse: 21
    - text: 西緬子孫、循其室家宗族、依其名數、自二十歲以上、凡諸丁男、能臨陳者、
      verse: 22
    - text: 計五萬九千三百、
      verse: 23
    - text: 迦得子孫、循其室家宗族、依其名數、自二十歲以上、能臨陳者、
      verse: 24
    - text: 計四萬五千六百五十、
      verse: 25
    - text: 猶大子孫、循其室家宗族、依其名數、自二十歲以上、能臨陳者、
      verse: 26
    - text: 計七萬四千六百、
      verse: 27
    - text: 以薩迦子孫、循其室家宗族、依其名數、自二十歲以上、能臨陳者、
      verse: 28
    - text: 計五萬四千四百、
      verse: 29
    - text: 西布倫子孫、循其室家宗族、依其名數、自二十歲以上、能臨陳者、
      verse: 30
    - text: 計五萬七千四百、
      verse: 31
    - text: 約瑟之裔、以法蓮子孫、循其室家宗族、依其名數、自二十歲以上、能臨陳者、
      verse: 32
    - text: 計四萬有五百、
      verse: 33
    - text: 瑪拿西子孫、循其室家宗族、依其名數、自二十歲以上、能臨陳者、
      verse: 34
    - text: 計三萬二千二百、
      verse: 35
    - text: 便雅憫子孫、循其室家宗族、依其名數、自二十歲以上、能臨陳者、
      verse: 36
    - text: 計三萬五千四百、
      verse: 37
    - text: 但之子孫、循其室家宗族、依其名數、自二十歲以上、能臨陳者、
      verse: 38
    - text: 計六萬二千七百、
      verse: 39
    - text: 亞設子孫、循其室家宗族、依其名數、自二十歲以上、能臨陳者、
      verse: 40
    - text: 計四萬一千五百、
      verse: 41
    - text: 拿弗他利子孫、循其室家宗族、依其名數、自二十歲以上、能臨陳者、
      verse: 42
    - text: 計五萬三千四百、
      verse: 43
    - text: 以上所載、乃摩西亞倫與以色列之牧伯十二人、各爲其宗族所核計、
      verse: 44
    - text: 以色列人、按其宗族、自二十歲以上、能臨陳者、
      verse: 45
    - text: 綜計六十萬三千五百五十人、
      verse: 46
    - text: 利未宗族、不列其數、
      verse: 47
    - text: 蓋耶和華曾諭摩西曰、
      verse: 48
    - text: 利未支派勿核、勿與以色列族同計其數、
      verse: 49
    - text: 必立之以理法幕、及其器皿、與其所有、彼必舁幕曁器、供役其中、四周建營、
      verse: 50
    - text: 徙幕時、利未人撤之、張幕時、利未人立之、外人近其側、必致之死、
      verse: 51
    - text: 以色列衆張幕、各在其營、各循其纛、各依其伍、
      verse: 52
    - text: 惟利未人建營、當環法幕、免以色列會衆干怒、守衞法幕、乃利未人之責任、
      verse: 53
    - text: 以色列族、遵耶和華所諭摩西之命而行、
      verse: 54
  - chapter: 2
    verses:
    - text: 耶和華諭摩西亞倫曰、
      verse: 1
    - text: 以色列族建營、當各隨其纛、附宗族之斾、在會幕四周、
      verse: 2
    - text: 東方日出之所、凡隸猶大營之纛者、按其行伍建營、亞米拿達子拿順爲其牧伯、
      verse: 3
    - text: 彼之軍旅、見核者、計七萬四千六百、
      verse: 4
    - text: 以薩迦支派附之建營、蘇押子拿坦業爲其牧伯、
      verse: 5
    - text: 彼之軍旅、見核者、計五萬四千四百、
      verse: 6
    - text: 西布倫支派次之、希倫子以利押爲其牧伯、
      verse: 7
    - text: 彼之軍旅、見核者、計五萬七千四百、
      verse: 8
    - text: 凡隸猶大營者、按其行伍、綜計十八萬六千四百、是爲前隊、○
      verse: 9
    - text: 南方有流便營之纛、按其行伍、示丟珥子以利蓿爲其牧伯、
      verse: 10
    - text: 彼之軍旅、見核者、計四萬六千五百、
      verse: 11
    - text: 西緬支派附之建營、蘇利沙代子示路蔑爲其牧伯、
      verse: 12
    - text: 彼之軍旅、見核者、計五萬九千三百、
      verse: 13
    - text: 迦得支派次之、丟珥子以利雅薩爲其牧伯、
      verse: 14
    - text: 彼之軍旅、見核者、計四萬五千六百五十、
      verse: 15
    - text: 凡隸流便營者、按其行伍、綜計十五萬一千四百五十、是爲二隊、○
      verse: 16
    - text: 隨後會幕啟行、利未營在諸營之中、其啟行也、依其建營之序、各歸其隊、各隨其纛、○
      verse: 17
    - text: 西方有以法蓮營之纛、按其行伍、亞米忽子以利沙瑪爲其牧伯、
      verse: 18
    - text: 彼之軍旅、見核者、計四萬有五百、
      verse: 19
    - text: 瑪拿西支派附之建營、比大蓿子迦瑪列爲其牧伯、
      verse: 20
    - text: 彼之軍旅、見核者、計三萬二千二百、
      verse: 21
    - text: 便雅憫支派次之、基多尼子亞比但爲其牧伯、
      verse: 22
    - text: 彼之軍旅、見核者、計三萬五千四百、
      verse: 23
    - text: 凡隸以法蓮營者、按其行伍、綜計十萬八千一百、是爲三隊、○
      verse: 24
    - text: 北方有但營之纛、按其行伍、亞米沙代子亞希以謝爲其牧伯、
      verse: 25
    - text: 彼之軍旅、見核者、計六萬二千七百、
      verse: 26
    - text: 亞設支派附之建營、俄蘭子帕結爲其牧伯、
      verse: 27
    - text: 彼之軍旅、見核者、計四萬一千五百、
      verse: 28
    - text: 拿弗他利支派次之、以南子亞希拉爲其牧伯、
      verse: 29
    - text: 彼之軍旅、見核者、計五萬三千四百、
      verse: 30
    - text: 凡隸但之營者、按其行伍、綜計十五萬七千六百、是爲後隊、隨纛而行、○
      verse: 31
    - text: 以上所載、乃以色列人循其宗族、按其行伍、諸營見核者、綜計六十萬三千五百五十、
      verse: 32
    - text: 利未族不列其數、遵耶和華所諭摩西之命、
      verse: 33
    - text: 以色列族各隨其纛以建營、循其室家宗族而啟行、悉遵耶和華所諭摩西之命、
      verse: 34
  - chapter: 3
    verses:
    - text: 耶和華在西乃山諭摩西時、亞倫摩西之裔如左、
      verse: 1
    - text: 亞倫之子、長拿答、次亞比戶、以利亞撒、以他瑪、
      verse: 2
    - text: 彼之諸子、咸沐以膏、摩西區別之、俾任祭司職、
      verse: 3
    - text: 拿答亞比戶在西乃野、以不聖之火獻耶和華、故死於其前、二人無子、以利亞撒以他瑪在父亞倫前、供祭司之職、○
      verse: 4
    - text: 耶和華諭摩西曰、
      verse: 5
    - text: 使利未族近前、立於祭司亞倫前、而服事之、
      verse: 6
    - text: 爲亞倫及會衆、供其役事於幕、
      verse: 7
    - text: 守會幕之器、爲以色列族供其役事於幕、
      verse: 8
    - text: 必以利未人畀亞倫及其子、蓋彼自以色列族中、歸於亞倫、
      verse: 9
    - text: 惟立亞倫及其子爲祭司、以守厥職、外人近會幕、必致之死、○
      verse: 10
    - text: 耶和華諭摩西曰、
      verse: 11
    - text: 我自以色列族中、取利未人、代以色列族初胎之男、故利未人屬我、
      verse: 12
    - text: 蓋首生者、悉屬於我、昔在埃及戮其首生者時、我取以色列族之首生者、或人或畜、區別爲聖、以歸於我、我乃耶和華也、○
      verse: 13
    - text: 耶和華在西乃野、諭摩西曰、
      verse: 14
    - text: 當循利未人之室家宗族、而核其數、凡諸丁男、自一月以上者核之、
      verse: 15
    - text: 摩西遵耶和華命而核之、
      verse: 16
    - text: 利未諸子之名如左、革順、哥轄、米拉利、
      verse: 17
    - text: 革順之子、循其室家、其名立尼、示每、
      verse: 18
    - text: 哥轄之子、循其室家、其名暗蘭、以斯哈、希伯倫、烏薛、
      verse: 19
    - text: 米拉利之子、循其室家、其名抹利、母示、斯乃利未室家、循其宗族、○
      verse: 20
    - text: 屬革順者、有立尼示每室家二、
      verse: 21
    - text: 見核丁男、自一月以上、計七千五百、
      verse: 22
    - text: 於幕之後、西向建營、
      verse: 23
    - text: 拉伊勒子以利亞薩、爲革順族之牧伯、
      verse: 24
    - text: 革順子孫、於會幕中所當守者、幕與帷、及其幬、會幕門㡘、
      verse: 25
    - text: 幕壇四周之院帷、及院門之㡘、曁所用之索、○
      verse: 26
    - text: 屬哥轄者、有暗蘭、以斯哈、希伯倫、烏薛室家四、
      verse: 27
    - text: 見核丁男、自一月以上、計八千六百、以守聖所、
      verse: 28
    - text: 於幕南向建營、
      verse: 29
    - text: 烏薛子以利撒反、爲哥轄族之牧伯、
      verse: 30
    - text: 哥轄人所當守者、匱、案、燈臺曁壇、及聖所所用之器、㡘與屬㡘之物、
      verse: 31
    - text: 祭司亞倫子以利亞撒、爲利未族牧伯之長、統理守聖所之人、○
      verse: 32
    - text: 屬米拉利者、有抹利母示室家二、
      verse: 33
    - text: 見核丁男、自一月以上、計六千二百、
      verse: 34
    - text: 於幕北向建營、亞比亥子蘇列、爲米拉利二室家之牧伯、
      verse: 35
    - text: 米拉利子孫之職、乃守會幕之板、楗、柱、座、與所用之器皿、
      verse: 36
    - text: 及院四周之柱、座、釘、索、
      verse: 37
    - text: 摩西亞倫及亞倫子、乃於幕前、東向建營、守衞聖所、以代以色列族之任、外人近前、必致之死、
      verse: 38
    - text: 摩西亞倫遵耶和華命、核利未人數、依其室家、凡諸丁男、自一月以上、計二萬二千、○
      verse: 39
    - text: 耶和華諭摩西曰、以色列族首生之男、自一月以上者核之、記其名數、
      verse: 40
    - text: 我乃耶和華、當取利未人歸我、代以色列族首生之男、並取利未人之畜、代以色列族首生之畜、
      verse: 41
    - text: 摩西循耶和華命爲以色列族首生之男、核計其數、
      verse: 42
    - text: 按名見核者、自一月以上、計二萬二千二百七十三、○
      verse: 43
    - text: 耶和華諭摩西曰、
      verse: 44
    - text: 取利未人、代以色列族首生之男、取利未人之畜、代其首生之畜、使利未人歸我、我乃耶和華也、
      verse: 45
    - text: 以色列族首生之男、其數較諸利未人、多二百七十三人、俱當贖之、
      verse: 46
    - text: 宜爲各人取金五舍客勒、循聖所權衡、一舍客勒卽二十季拉、
      verse: 47
    - text: 以此贖金、歸亞倫及其子、
      verse: 48
    - text: 利未人所贖者之外、摩西由以色列族首生之男、取其贖金、計一千三百六十五舍客勒、依聖所權衡、
      verse: 49
    - text: 利未人所贖者之外、摩西由以色列族首生之男、取其贖金、計一千三百六十五舍客勒、依聖所權衡、
      verse: 50
    - text: 以與亞倫及其子、循耶和華所命、
      verse: 51
  - chapter: 4
    verses:
    - text: 耶和華諭摩西亞倫曰、
      verse: 1
    - text: 利未族中、哥轄子孫、當核其數循其室家宗族、
      verse: 2
    - text: 自三十歲至五十、凡任職從事於會幕者核之、
      verse: 3
    - text: 哥轄子孫、於會幕所供役者、乃至聖之什物、
      verse: 4
    - text: 移營之時、亞倫及其子宜入、撤㡘以掩法匱、
      verse: 5
    - text: 施獺皮其上、覆以純藍之布、而貫其杠、
      verse: 6
    - text: 陳餅之几、覆以藍布、盤匙與灌奠之盂盃、及恆陳之餅、悉置其上、
      verse: 7
    - text: 覆以紫布、蓋以獺皮、而貫其杠、
      verse: 8
    - text: 以藍布蓋燈臺、及盞剪盤、與所用之油器、
      verse: 9
    - text: 覆以獺皮、悉置於架、
      verse: 10
    - text: 以藍布覆金壇、蓋以獺皮、而貫其杠、
      verse: 11
    - text: 聖所供事之器、裹以藍布、蓋以獺皮、悉置於架、
      verse: 12
    - text: 祭壇之灰必棄、覆以紫布、
      verse: 13
    - text: 火鼎、鈎、鏟、盆、及凡屬壇之器、悉置其上、蓋以獺皮、而貫其杠、
      verse: 14
    - text: 移營之時、亞倫及其子、蓋聖所諸器已畢、哥轄子孫、則前以舁、惟不可捫聖物、免其死亡、此乃哥轄子孫、在會幕之職任、
      verse: 15
    - text: 祭司亞倫子以利亞撒所守者、乃燈油、芳品、日獻之素祭、及膏、統理會幕、曁其中所有、聖所與其器、
      verse: 16
    - text: 耶和華諭摩西亞倫曰、
      verse: 17
    - text: 勿絕哥轄族於利未族中、
      verse: 18
    - text: 彼衆近至聖之物時、亞倫及其子、當入聖室、定衆所役所荷、如是而行、俾其仍可生存、不致死亡、
      verse: 19
    - text: 惟哥轄人、須臾勿入聖所以觀、免其死亡、○
      verse: 20
    - text: 耶和華諭摩西曰、
      verse: 21
    - text: 革順子孫、宜核其數、循其室家宗族、
      verse: 22
    - text: 自三十歲至五十、凡任職從事於會幕者核之、
      verse: 23
    - text: 革順人之供役、與其負荷如左、
      verse: 24
    - text: 會幕與帷、及幬、在上之獺皮、幕門之㡘、
      verse: 25
    - text: 幕壇四周之院帷、及院門之㡘、索與所有供事之器、彼經理之、
      verse: 26
    - text: 革順人之供役、與其負荷、悉從亞倫及其子之命、彼之所荷、令其監守、
      verse: 27
    - text: 此乃革順族之室家、在會幕之職任、祭司亞倫子以他瑪統理之、○
      verse: 28
    - text: 米拉利子孫、宜核其數、循其室家宗族、
      verse: 29
    - text: 自三十歲至五十、凡任職從事於會幕者核之、
      verse: 30
    - text: 彼於會幕供役、所當守者、幕之板楗柱座、
      verse: 31
    - text: 院四周之柱座釘索、與供事之器、皆按名指定之、
      verse: 32
    - text: 此乃米拉利族之室家、在會幕之職任、祭司亞倫子以他瑪統理之、○
      verse: 33
    - text: 摩西亞倫及會衆之牧伯、核數哥轄子孫、循其室家宗族、
      verse: 34
    - text: 自三十歲至五十、凡任職從事於會幕者、
      verse: 35
    - text: 計二千七百五十、
      verse: 36
    - text: 摩西亞倫遵耶和華所諭摩西之命、核數哥轄子孫、凡從事於會幕者、其數卽此、○
      verse: 37
    - text: 革順子孫、循其室家宗族、
      verse: 38
    - text: 自三十歲至五十、凡任職從事於會幕者、
      verse: 39
    - text: 計二千六百三十、
      verse: 40
    - text: 摩西亞倫遵耶和華命、核數革順子孫、凡從事於會幕者、其數卽此、○
      verse: 41
    - text: 米拉利子孫、循其室家宗族、
      verse: 42
    - text: 自三十歲至五十、凡任職從事於會幕者、
      verse: 43
    - text: 計三千二百、
      verse: 44
    - text: 摩西亞倫遵耶和華所諭摩西之命、核數米拉利子孫、其數卽此、○
      verse: 45
    - text: 摩西亞倫及以色列牧伯、核數利未人、循其室家宗族、
      verse: 46
    - text: 自三十歲至五十、凡任職從事於會幕、而負重者、
      verse: 47
    - text: 共計八千五百八十、
      verse: 48
    - text: 摩西循其供役負荷、而核數之、悉遵耶和華命、
      verse: 49
  - chapter: 5
    verses:
    - text: 耶和華諭摩西曰、
      verse: 1
    - text: 命以色列族云、凡患癩疾、白濁、及捫尸蒙汚之人、
      verse: 2
    - text: 無論男女、悉當出之、屛於營外、免汚其營、我所居者、
      verse: 3
    - text: 以色列族遵耶和華所諭摩西之命、出之營外、○
      verse: 4
    - text: 耶和華諭摩西曰、
      verse: 5
    - text: 告以色列族云、如男女蹈愆、干犯耶和華、自取罪戾、
      verse: 6
    - text: 當認其過、盡償所負、加五分之一、與所負之人、
      verse: 7
    - text: 倘欲償之、而其人無戚屬、則宜償於耶和華、而歸於祭司、此外、亦獻牡綿羊爲祭、以贖其罪、
      verse: 8
    - text: 以色列族所有舉祭、奉於祭司者、必歸祭司、
      verse: 9
    - text: 人所獻之聖物、必歸祭司、凡與祭司者、必歸之、○
      verse: 10
    - text: 耶和華諭摩西曰、
      verse: 11
    - text: 告以色列族云、如人之妻、有違婦道、獲罪於夫、
      verse: 12
    - text: 與人有私、以玷其身、事屬隱祕、夫不及知、無人爲證、亦未被執、
      verse: 13
    - text: 其夫若生疑忌、無論婦之有玷與否、
      verse: 14
    - text: 必攜其妻詣祭司、以麰麥麪伊法十分之一、奉爲禮物、勿傾以油、勿加乳香、乃爲疑忌而獻之素祭、俾念罪愆、
      verse: 15
    - text: 祭司必使婦進而立於耶和華前、
      verse: 16
    - text: 以瓦器盛聖水、取幕地之塵、置於水中、
      verse: 17
    - text: 婦旣立於耶和華前、祭司必散其髮、取爲疑忌而獻之素祭、俾念罪愆者、置於其手、祭司執致詛之苦水、
      verse: 18
    - text: 令婦發誓、謂之曰、如爾未私於人、未嘗背夫而行穢事、則願爾免此致詛苦水之害、
      verse: 19
    - text: 如爾背夫而行穢事、有私於人、爲人所玷、
      verse: 20
    - text: 則可發誓、願耶和華使汝見詛於民中、髀消腹鼓、
      verse: 21
    - text: 此致詛之苦水、將入汝腸、令汝髀消腹鼓、婦宜曰、阿們、阿們、
      verse: 22
    - text: 祭司必書此詛於簡、塗其文於苦水、
      verse: 23
    - text: 令婦飲此致詛之水、入腹爲苦、
      verse: 24
    - text: 祭司遂自婦手、取爲疑忌而獻之素祭、搖於耶和華前、攜以詣壇、
      verse: 25
    - text: 於其中取一握、以爲記誌、焚之於壇、然後使婦飲水、
      verse: 26
    - text: 旣飲之後、如婦被玷、獲罪於夫、則致詛之水、入其腹而爲苦、使其腹鼓髀消、見詛於民中、
      verse: 27
    - text: 如婦潔清無玷、則免罪戾、而能懷姙、
      verse: 28
    - text: 此乃婦旣有夫、而違婦道、玷及其身、則夫懷疑而忌其婦之法、
      verse: 29
    - text: 置婦於耶和華前、祭司遵法而行、
      verse: 30
    - text: 夫則無愆、婦有罪則負之、
      verse: 31
  - chapter: 6
    verses:
    - text: 耶和華諭摩西曰、
      verse: 1
    - text: 告以色列族云、如男女許願爲拿細耳人、自爲區別、歸於耶和華、
      verse: 2
    - text: 清酒醇醪、必戒之、清酒醇醪所釀之醯、及葡萄汁、均勿飲、葡萄或鮮或乾、均勿食、
      verse: 3
    - text: 自爲區別時、葡萄樹所產、自實及皮、均不可食、
      verse: 4
    - text: 旣自許願區別、薙髮之刀、勿加於首、迨區別歸於耶和華之日旣盈、彼必爲聖、當留其髮、
      verse: 5
    - text: 自爲區別、歸於耶和華時、毋近尸側、
      verse: 6
    - text: 旣已留髮、顯其歸於上帝、雖其父母兄弟姊妹死、毋爲之蒙不潔、
      verse: 7
    - text: 自爲區別時、彼歸耶和華爲聖、
      verse: 8
    - text: 倘有人猝死其側、致首蒙汚、必待七日而後爲潔、是日薙髮、
      verse: 9
    - text: 越至八日、攜鳲鳩二、或雛鴿二、至會幕門、付於祭司、
      verse: 10
    - text: 祭司獻之、一爲贖罪祭、一爲燔祭、贖其近尸之罪、卽日俾首成潔、
      verse: 11
    - text: 自爲區別時、因其蒙汚、宜復區別、歸於耶和華、攜一歲之牡羔一、爲補過祭、旣往之日、乃爲虛度、○
      verse: 12
    - text: 爲拿細耳人者、所許之日旣盈、其例如左、當攜之至會幕門前、
      verse: 13
    - text: 獻禮物於耶和華、一歲之牡羔一、爲燔祭、一歲之牝羔一、爲贖罪祭、牡綿羊一、爲酬恩祭、俱須無疵、
      verse: 14
    - text: 曁無酵餅一筐、和油之細麪餅、抹油之無酵薄餅、及相隨之素祭灌祭、
      verse: 15
    - text: 祭司取而奉於耶和華前、爲之獻贖罪祭、及燔祭、
      verse: 16
    - text: 亦獻牡綿羊、爲酬恩祭、並獻無酵餅一筐、與相隨之素祭灌祭、
      verse: 17
    - text: 拿細耳人於會幕門、必薙其區別之髮、投於酬恩祭下之火、
      verse: 18
    - text: 旣薙之後、祭司取所烹之羊肩、與筐中之無酵餅一、無酵薄餅一、付於拿細耳人之手、
      verse: 19
    - text: 祭司必搖於耶和華前、以爲搖祭、此物與所搖之腔、所舉之腿、同爲聖物、歸於祭司、厥後拿細耳人方可飲酒、
      verse: 20
    - text: 拿細耳人許願區別、以禮物奉耶和華、其例若是、外此如能別有所加、必循區別之例、依其所許之願而行、○
      verse: 21
    - text: 耶和華諭摩西曰、
      verse: 22
    - text: 告亞倫及其子云、爾爲以色列族祝嘏、必曰、
      verse: 23
    - text: 願耶和華福祚爾、護持爾、
      verse: 24
    - text: 願耶和華使其容光照爾、施恩於爾、
      verse: 25
    - text: 願耶和華歡顏顧爾、錫爾平康、
      verse: 26
    - text: 如是以我名加以色列族、我必錫嘏焉、
      verse: 27
  - chapter: 7
    verses:
    - text: 建幕旣畢、摩西膏之、及其諸器、區別爲聖、亦膏祭壇、及其諸器、區別爲聖、
      verse: 1
    - text: 當日以色列族長、卽諸支派中見核之人之牧伯、奉獻禮物、
      verse: 2
    - text: 攜至耶和華前、卽蒙幭之車六、牛十有二、每二牧伯獻一車、每一牧伯獻一牛、奉於幕前、
      verse: 3
    - text: 耶和華諭摩西曰、
      verse: 4
    - text: 爾其收之、以供會幕之用、給予利未人、各循其役事、
      verse: 5
    - text: 摩西遂以車與牛、予利未人、
      verse: 6
    - text: 兩車四牛、予革順子孫、循其役事、
      verse: 7
    - text: 四車八牛、予米拉利子孫、循其役事、祭司亞倫子以他瑪統理之、
      verse: 8
    - text: 惟哥轄子孫弗予、因其供聖所之役事、以肩負荷也、
      verse: 9
    - text: 膏壇時、牧伯獻禮物於壇前、以區別之、
      verse: 10
    - text: 耶和華諭摩西曰、牧伯各循其日、獻禮物以區別其壇、○
      verse: 11
    - text: 首日獻禮物者、猶大支派、亞米拿達子拿順、
      verse: 12
    - text: 所獻者、銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 13
    - text: 金甌一、重十舍客勒、盈以香、
      verse: 14
    - text: 牡犢一、牡綿羊一、一歲之牡羔一、爲燔祭、
      verse: 15
    - text: 牡山羊一、爲贖罪祭、
      verse: 16
    - text: 牛二、牡綿羊五、牡山羊五、一歲之牡羔五、爲酬恩祭、皆亞米拿達子拿順所獻、○
      verse: 17
    - text: 二日、以薩迦牧伯、蘇押子拿坦業獻禮物、
      verse: 18
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 19
    - text: 金甌一、重十舍客勒、盈以香、
      verse: 20
    - text: 牡犢一、牡綿羊一、一歲之牡羔一、爲燔祭、
      verse: 21
    - text: 牡山羊一、爲贖罪祭、
      verse: 22
    - text: 牛二、牡綿羊五、牡山羊五、一歲之牡羔五、爲酬恩祭、皆蘇押子拿坦業所獻、○
      verse: 23
    - text: 三日、西布倫牧伯、希倫子以利押獻禮物、
      verse: 24
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 25
    - text: 金甌一、重十舍客勒、盈以香、
      verse: 26
    - text: 牡犢一、牡綿羊一、一歲之牡羔一、爲燔祭、
      verse: 27
    - text: 牡山羊一、爲贖罪祭、
      verse: 28
    - text: 牛二、牡綿羊五、牡山羊五、一歲之牡羔五、爲酬恩祭、皆希倫子以利押所獻、○
      verse: 29
    - text: 四日、流便牧伯、示丟珥子以利蓿獻禮物、
      verse: 30
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 31
    - text: 金甌一、重十舍客勒、盈以香、
      verse: 32
    - text: 牡犢一、牡綿羊一、一歲之牡羔一、爲燔祭、
      verse: 33
    - text: 牡山羊一、爲贖罪祭、
      verse: 34
    - text: 牛二、牡綿羊五、牡山羊五、一歲之牡羔五、爲酬恩祭、皆示丟珥子以利蓿所獻、○
      verse: 35
    - text: 五日、西緬牧伯、蘇利沙代子示路蔑獻禮物、
      verse: 36
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 37
    - text: 金甌一、重十舍客勒、盈以香、
      verse: 38
    - text: 牡犢一、牡綿羊一、一歲之牡羔一、爲燔祭、
      verse: 39
    - text: 牡山羊一、爲贖罪祭、
      verse: 40
    - text: 牛二、牡綿羊五、牡山羊五、一歲之牡羔五、爲酬恩祭、皆蘇利沙代子示路蔑所獻、○
      verse: 41
    - text: 六日、迦得牧伯、丟珥子以利雅薩獻禮物、
      verse: 42
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 43
    - text: 金甌一、重十舍客勒、盈以香、
      verse: 44
    - text: 牡犢一、牡綿羊一、一歲之牡羔一、爲燔祭、
      verse: 45
    - text: 牡山羊一、爲贖罪祭、
      verse: 46
    - text: 牛二、牡綿羊五、牡山羊五、一歲之牡羔五、爲酬恩祭、皆丟珥子以利雅薩所獻、○
      verse: 47
    - text: 七日、以法蓮牧伯、亞米忽子以利沙瑪獻禮物、
      verse: 48
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 49
    - text: 金甌一、重十舍客勒、盈以香、
      verse: 50
    - text: 牡犢一、牡綿羊一、一歲之牡羔一、爲燔祭、
      verse: 51
    - text: 牡山羊一、爲贖罪祭、
      verse: 52
    - text: 牛二、牡綿羊五、牡山羊五、一歲之牡羔五、爲酬恩祭、皆亞米忽子以利沙瑪所獻、○
      verse: 53
    - text: 八日、瑪拿西牧伯、比大蓿子迦瑪列獻禮物、
      verse: 54
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 55
    - text: 金甌一、重十舍客勒、盈以香、
      verse: 56
    - text: 牡犢一、牡綿羊一、一歲之牡羔一、爲燔祭、
      verse: 57
    - text: 牡山羊一、爲贖罪祭、
      verse: 58
    - text: 牛二、牡綿羊五、牡山羊五、一歲之牡羔五、爲酬恩祭、皆比大蓿子迦瑪列所獻、○
      verse: 59
    - text: 九日、便雅憫牧伯、基多尼子亞比但獻禮物、
      verse: 60
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 61
    - text: 金甌一、重十舍客勒、盈以香、
      verse: 62
    - text: 牡犢一、牡綿羊一、一歲之牡羔一、爲燔祭、
      verse: 63
    - text: 牡山羊一、爲贖罪祭、
      verse: 64
    - text: 牛二、牡綿羊五、牡山羊五、一歲之牡羔五、爲酬恩祭、皆基多尼子亞比但所獻、○
      verse: 65
    - text: 十日、但之牧伯、亞米沙代子亞希以謝獻禮物、
      verse: 66
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 67
    - text: 金甌一、重十舍客勒、盈以香、
      verse: 68
    - text: 牡犢一、牡綿羊一、一歲之牡羔一、爲燔祭、
      verse: 69
    - text: 牡山羊一、爲贖罪祭、
      verse: 70
    - text: 牛二、牡綿羊五、牡山羊五、一歲之牡羔五、爲酬恩祭、皆亞米沙代子亞希以謝所獻、○
      verse: 71
    - text: 十一日、亞設牧伯、俄蘭子帕結獻禮物、
      verse: 72
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 73
    - text: 金甌一、重十舍客勒、盈以香、
      verse: 74
    - text: 牡犢一、牡綿羊一、一歲之牡羔一、爲燔祭、
      verse: 75
    - text: 牡山羊一、爲贖罪祭、
      verse: 76
    - text: 牛二、牡綿羊五、牡山羊五、一歲之牡羔五、爲酬恩祭、皆俄蘭子帕結所獻、○
      verse: 77
    - text: 十二日、拿弗他利牧伯、以南子亞希拉獻禮物、
      verse: 78
    - text: 銀盤一、重一百三十舍客勒、銀盂一、重七十舍客勒、循聖所權衡、俱盈以和油之細麪、爲素祭、
      verse: 79
    - text: 金甌一、重十舍客勒、盈以香、
      verse: 80
    - text: 牡犢一、牡綿羊一、一歲之牡羔一、爲燔祭、
      verse: 81
    - text: 牡山羊一、爲贖罪祭、
      verse: 82
    - text: 牛二、牡綿羊五、牡山羊五、一歲之牡羔五、爲酬恩祭、皆以南子亞希拉所獻、○
      verse: 83
    - text: 膏壇時、以色列牧伯所獻、銀盤十二、銀盂十二、金甌十二、
      verse: 84
    - text: 盤各重一百三十舍客勒、盂各重七十舍客勒、諸器皿之銀、共計二千四百舍客勒、循聖所權衡、
      verse: 85
    - text: 金甌十二、盈以香、甌各重十舍客勒、共計一百二十舍客勒、循聖所權衡、
      verse: 86
    - text: 牡犢十有二、牡綿羊十有二、一歲之牡羔十有二、以爲燔祭、與其素祭、山羊之羔十有二、爲贖罪祭、
      verse: 87
    - text: 牡牛二十四、牡綿羊六十、牡山羊六十、一歲之牡羔六十、爲酬恩祭、皆膏壇後所獻、○
      verse: 88
    - text: 摩西入會幕、與耶和華言、則聞二基路伯間、法匱施恩座上、有聲與之言、卽耶和華與之言也、
      verse: 89
  - chapter: 8
    verses:
    - text: 耶和華諭摩西曰、
      verse: 1
    - text: 告亞倫云、燃燈之時、宜使七盞明耀於臺前、
      verse: 2
    - text: 亞倫遵耶和華所諭摩西之命而行、燃燈明耀於臺前、
      verse: 3
    - text: 燈臺以金爲之、自座及花、悉用鏇法而造、遵耶和華所示摩西之式、○
      verse: 4
    - text: 耶和華諭摩西曰、
      verse: 5
    - text: 於以色列族中、取利未人潔之、
      verse: 6
    - text: 潔禮如左、以贖罪之水灑之、使以薙刀、薙其全體、濯衣潔身、
      verse: 7
    - text: 取牡犢爲燔祭、和油之細麪爲素祭、又取牡犢一、爲贖罪祭、
      verse: 8
    - text: 攜利未人至會幕前、集以色列會衆、
      verse: 9
    - text: 旣引利未人於耶和華前、使以色列人按手其首、
      verse: 10
    - text: 亞倫奉利未人於耶和華、爲以色列族獻之、以爲搖祭、供耶和華之役事、
      verse: 11
    - text: 利未人按手於二犢之首、爾則獻之、一爲贖罪祭、一爲燔祭、奉於耶和華、以贖其罪、
      verse: 12
    - text: 使利未人立於亞倫及其子前、奉於耶和華、以爲搖祭、
      verse: 13
    - text: 如是區別利未人於以色列族、使之歸我、
      verse: 14
    - text: 厥後利未人必入會幕、供其役事、爾必潔之、奉爲搖祭、
      verse: 15
    - text: 蓋利未人悉歸於我、我取其人、代以色列族初胎之男、使爲我有、
      verse: 16
    - text: 以色列族諸首生者、或人或畜、咸爲我有、我戮埃及首生者時、區別之以歸我、
      verse: 17
    - text: 我取利未人、以代以色列族初胎之男、
      verse: 18
    - text: 亦取之、以賜亞倫及其子、於會幕中、爲以色列族供其役事、代之贖罪、免以色列族近於聖所、而遭災禍、
      verse: 19
    - text: 摩西亞倫曁以色列會衆、如是待利未人、悉遵耶和華命、
      verse: 20
    - text: 利未人去罪爲潔、洗濯其衣、亞倫奉於耶和華、以爲搖祭、代爲贖罪、使之成潔、
      verse: 21
    - text: 厥後利未人入會幕、於亞倫及其子前、以供役事、耶和華指利未人、所諭摩西者、以色列人悉遵行之、○
      verse: 22
    - text: 耶和華諭摩西曰、
      verse: 23
    - text: 利未人供役事、有定例焉、自二十五歲以上、可入會幕、以供役事、
      verse: 24
    - text: 至於五十、乃罷其役、
      verse: 25
    - text: 偕其兄弟同守會幕、毋再役事、其例若此、
      verse: 26
  - chapter: 9
    verses:
    - text: 出埃及二年正月、耶和華於西乃野、諭摩西曰、
      verse: 1
    - text: 屆期、以色列族當守逾越節、
      verse: 2
    - text: 月之十四日薄暮、遵典章律例、而守節期、
      verse: 3
    - text: 摩西遂告以色列族守逾越節、
      verse: 4
    - text: 正月十四日薄暮、以色列族在西乃野、守逾越節、循耶和華所諭摩西之命、○
      verse: 5
    - text: 有人緣尸蒙汚、不得於是日守逾越節、至摩西亞倫前、
      verse: 6
    - text: 曰、吾儕緣尸蒙汚、屆期奚禁我與以色列族、同獻禮物於耶和華、
      verse: 7
    - text: 摩西曰、姑待此、我將聽耶和華何以諭爾、○
      verse: 8
    - text: 耶和華諭摩西曰、
      verse: 9
    - text: 告以色列族云、凡爾曹及後裔、若緣尸蒙汚、或行遠道、亦當守逾越節、以奉事耶和華、
      verse: 10
    - text: 二月十四日薄暮守之、食羔、及無酵餅、與苦菜、
      verse: 11
    - text: 勿留其餘於明晨、勿折其骨、悉遵逾越節例而守之、
      verse: 12
    - text: 如人未蒙不潔、未行遠道、而弗守逾越節者、必絕於民中、因屆期不獻禮物於耶和華、必負其罪、
      verse: 13
    - text: 如外人旅於爾中、欲守逾越節、以奉事耶和華、必循典章律例而守之、賓旅宗族、俱爲一例、○
      verse: 14
    - text: 張法幕之日、有雲覆之、自夕達旦、幕上明耀如火、
      verse: 15
    - text: 恆久如斯、雲覆厥幕、夜間其狀若火、
      verse: 16
    - text: 雲昇離幕、以色列族啟行、雲止之所、以色列族建營、
      verse: 17
    - text: 以色列族啟行建營、俱循耶和華命、雲覆幕時、民則處營、
      verse: 18
    - text: 雲止於幕、歷日旣久、則以色列族遵耶和華命、而不啟行、
      verse: 19
    - text: 雲止於幕、爲日無幾、則處營、或啟行、俱循耶和華命、
      verse: 20
    - text: 有時雲止、自夕達旦、詰朝而昇、民則啟行、有時雲止、歷一晝夜而昇、民則啟行、
      verse: 21
    - text: 雲止於幕、或兩日、或一月、或一年、以色列族則處於營、而不前往、以待雲昇、然後啟行、
      verse: 22
    - text: 建營啟行、俱循耶和華命、悉遵耶和華所諭摩西之命而行、
      verse: 23
  - chapter: 10
    verses:
    - text: 耶和華諭摩西曰、
      verse: 1
    - text: 宜用鏇法、製銀角二、用集會衆、使營啟行、
      verse: 2
    - text: 吹二角時、會衆宜集、就爾於會幕前、
      verse: 3
    - text: 吹一角時、以色列軍旅之牧伯、必集就爾、
      verse: 4
    - text: 吹角以警、則東營啟行、
      verse: 5
    - text: 二次、則南營啟行、啟行時、必吹角以警、
      verse: 6
    - text: 集會衆時、可吹角、勿警人、
      verse: 7
    - text: 亞倫子孫爲祭司者、必吹其角、著爲永例、歷世弗替、
      verse: 8
    - text: 有敵犯境、爾往攻之、必以角聲警人、則耶和華爾之上帝、必垂念爾、拯爾於敵、
      verse: 9
    - text: 樂日、節期、月朔、當因獻燔祭、酬恩祭、而吹其角、以爲紀念於爾上帝前、我乃耶和華、爾之上帝也、○
      verse: 10
    - text: 二年二月二十日、雲離法幕、
      verse: 11
    - text: 以色列族啟行、去西乃野、雲止於巴蘭野、
      verse: 12
    - text: 民遵耶和華所諭摩西之命而啟行、乃始於此、
      verse: 13
    - text: 從猶大營之纛者、按其行伍、啟行爲前隊、亞米拿達子拿順統領其軍、
      verse: 14
    - text: 蘇押子拿坦業統以薩迦軍、
      verse: 15
    - text: 希倫子以利押統西布倫軍、
      verse: 16
    - text: 繼而徹幕、革順米拉利子孫、負之啟行、
      verse: 17
    - text: 從流便營之纛者、按其行伍啟行、示丟珥子以利蓿統領其軍、
      verse: 18
    - text: 蘇利沙代子示路蔑統西緬軍、
      verse: 19
    - text: 丟珥子以利雅薩統迦得軍、
      verse: 20
    - text: 哥轄子孫、負聖所什物啟行、先行之人、建幕以待其至、
      verse: 21
    - text: 從以法蓮營之纛者、按其行伍啟行、亞米忽子以利沙瑪統領其軍、
      verse: 22
    - text: 比大蓿子迦瑪列統瑪拿西軍、
      verse: 23
    - text: 基多尼子亞比但統便雅憫軍、
      verse: 24
    - text: 從但營之纛者、啟行爲後隊、亞米沙代子亞希以謝統領其軍、
      verse: 25
    - text: 俄蘭子帕結統亞設軍、
      verse: 26
    - text: 以南子亞希拉統拿弗他利軍、
      verse: 27
    - text: 以色列族按其行伍啟行如是、○
      verse: 28
    - text: 摩西謂其外戚、米甸人流珥子何巴曰、我儕今往耶和華所許賜我之地、汝且偕行、我善待爾、蓋耶和華論以色列族、出以嘉言、
      verse: 29
    - text: 何巴曰、我不偕往、將歸故鄉、返我宗族、
      verse: 30
    - text: 摩西曰、爾勿棄我、我於曠野建營、爾知其事、可爲我目、
      verse: 31
    - text: 如與我儕偕行、則耶和華如何施恩於我、我亦如是施爾、○
      verse: 32
    - text: 以色列族離耶和華之山、歷程三日、此三日、耶和華之約匱先行、以擇安處之所、
      verse: 33
    - text: 民啟行時、耶和華之雲、晝覆其上、
      verse: 34
    - text: 約匱移時、摩西曰、耶和華歟、尚其興起、願敵潰散、願憾爾者遁逃、
      verse: 35
    - text: 約匱止時、則曰、耶和華歟、尚其返於以色列億兆、
      verse: 36
  - chapter: 11
    verses:
    - text: 民發怨言、耶和華聞其惡語而怒、其火燃於民中、燬營邊隅、
      verse: 1
    - text: 民籲摩西、摩西禱於耶和華、火燄隨熄、
      verse: 2
    - text: 其地遂稱曰他備拉、以耶和華之火燃於民中也、○
      verse: 3
    - text: 雜處流氓、貪慾無厭、以色列族亦哭泣曰、誰予我肉食、
      verse: 4
    - text: 我憶在埃及時、不費財而食魚、亦有王瓜、瓠、韭、葱、蒜、
      verse: 5
    - text: 今我精神消減、瑪那而外、別無所見、
      verse: 6
    - text: 夫瑪那狀如芫荽之實、色如珍珠、
      verse: 7
    - text: 民衆四出、各相斂取、或磨以磨、或搗以臼、或煑於鼎、或以作餅、味若和油之食、
      verse: 8
    - text: 夜間露降於營、瑪那隨之而下、
      verse: 9
    - text: 摩西聞民室家、各在帳幕門前哭泣、致耶和華震怒、摩西不悅、
      verse: 10
    - text: 告耶和華曰、何虐待爾僕、不施恩於我、而以治民之任加我、
      verse: 11
    - text: 斯民豈我所孕、豈我所育、爾乃謂我、汝其抱之於懷、猶父之懷乳子、攜至誓許其祖之地、
      verse: 12
    - text: 彼哭於我前云、以肉食我、我何由得肉、以予有衆乎、
      verse: 13
    - text: 治民之任綦重、我不能獨負、
      verse: 14
    - text: 如蒙爾恩、與其待我若此、毋寧殺我、免我遭諸困苦、○
      verse: 15
    - text: 耶和華諭摩西曰、於以色列之耆老中、簡七十人、皆爾夙知其爲民之長老有司、攜至會幕前、與爾偕立、
      verse: 16
    - text: 我將臨而語爾、取爾所感之神、賦之於彼、使其同負治民之任、免爾獨負、
      verse: 17
    - text: 爾語民曰、自潔爲聖、以備明日食肉、蓋耶和華聞爾哭聲云、誰以肉食我、昔在埃及、我儕善矣、故耶和華將賜爾以肉、爾得食之、
      verse: 18
    - text: 非止一日、二日、五日、十日、二十日已也、
      verse: 19
    - text: 必至一月、致由鼻孔噴而出之、爲爾厭惡、蓋爾厭棄寓於爾中之耶和華、哭於其前曰、我何爲出埃及乎、
      verse: 20
    - text: 摩西曰、我偕居之民、步卒六十萬、爾言予之肉食、至於一月、
      verse: 21
    - text: 豈宰羣羊及牛、抑集海中鱗族、以饜之乎、
      verse: 22
    - text: 耶和華曰、耶和華之臂豈短耶、今必見我言之應否、○
      verse: 23
    - text: 摩西出、以耶和華言告民、集民之長老七十人、立於幕之四周、
      verse: 24
    - text: 耶和華乘雲降臨、與摩西言、以感摩西之神、賦於長老、旣已賦之、則感神而言、厥後不復如此、
      verse: 25
    - text: 所錄者中有二人、一名伊利達、一名米達、仍居於營、未適會幕、神旣賦之、則在營中感神而言、
      verse: 26
    - text: 有一少者、趨告摩西曰、伊利達米達在營中、感神而言、
      verse: 27
    - text: 嫩之子約書亞自幼爲摩西從者、曰、我主摩西歟、請禁之、
      verse: 28
    - text: 摩西曰、爾緣我故、有所嫉乎、願耶和華以神賦於民衆、使之感神而言、
      verse: 29
    - text: 摩西及以色列長老、遂返於營、
      verse: 30
    - text: 有風自耶和華而發、使鶉自海而至、散於營之四周、相去約一日之程、距地二肘、
      verse: 31
    - text: 民起捕鶉、永朝永夕、至於明日、獲之少者、尚得十賀梅爾、布於營之四周、
      verse: 32
    - text: 肉在牙間、猶未咀嚼、耶和華怒之、降重災以擊之、
      verse: 33
    - text: 其地遂稱曰基博羅哈他瓦、因貪欲之人葬於彼也、
      verse: 34
    - text: 民自基博羅哈他瓦啟行、至哈洗錄居焉、
      verse: 35
  - chapter: 12
    verses:
    - text: 昔摩西娶古實女、米利暗亞倫非之、
      verse: 1
    - text: 曰、耶和華豈第語摩西、而不語我儕乎、斯言耶和華聞之、
      verse: 2
    - text: 摩西秉性温柔、勝於世之億兆、
      verse: 3
    - text: 耶和華猝諭摩西亞倫米利暗曰、爾曹出至會幕、三人乃出、
      verse: 4
    - text: 耶和華乘雲柱臨於幕門、召亞倫米利暗、二人乃前、
      verse: 5
    - text: 耶和華曰、其聽我言、爾中如有先知、我必藉異象而顯見、或夢中諭之、
      verse: 6
    - text: 惟於我僕摩西、則不然、彼盡忠於我家、
      verse: 7
    - text: 故我與之晤言、明以相告、不以隱語、彼亦覩耶和華之容、爾曹非之、曷不懼乎、
      verse: 8
    - text: 耶和華怒之而去、
      verse: 9
    - text: 雲離會幕、米利暗患癩、色皎如雪、亞倫顧之、見其患癩、
      verse: 10
    - text: 乃謂摩西曰、我儕愚昧、干厥咎戾、請吾主勿加罪、
      verse: 11
    - text: 勿使彼若已死之人、出母胎體已半朽者、
      verse: 12
    - text: 摩西籲耶和華曰、上帝歟、其醫之、
      verse: 13
    - text: 耶和華曰、若彼父唾於其面、豈不蒙羞七日乎、必禁之營外、歷至七日、然後可導之入、
      verse: 14
    - text: 遂禁米利暗營外、至於七日、民不啟行、待其復入、
      verse: 15
    - text: 厥後離哈洗錄、在巴蘭野建營、
      verse: 16
  - chapter: 13
    verses:
    - text: 耶和華諭摩西曰、
      verse: 1
    - text: 於支派中、各簡牧伯一人、以窺迦南地、卽我所錫以色列族者、
      verse: 2
    - text: 摩西遵耶和華命、自巴蘭野遣之、所遣者、悉屬以色列族長、
      verse: 3
    - text: 其名如左、屬流便支派、撒刻子沙母亞、
      verse: 4
    - text: 屬西緬支派、何利子沙法、
      verse: 5
    - text: 屬猶大支派、耶孚尼子迦勒、
      verse: 6
    - text: 屬以薩迦支派、約色子以迦、
      verse: 7
    - text: 屬以法蓮支派、嫩之子何西阿、
      verse: 8
    - text: 屬便雅憫支派、拉孚子帕提、
      verse: 9
    - text: 屬西布倫支派、梭底子迦疊、
      verse: 10
    - text: 約瑟之裔、屬瑪拿西支派、穌西子迦底、
      verse: 11
    - text: 屬但之支派、基瑪利子亞米利、
      verse: 12
    - text: 屬亞設支派、米迦勒子西帖、
      verse: 13
    - text: 屬拿弗他利支派、縛西子拿比、
      verse: 14
    - text: 屬迦得支派、瑪基子臼利、
      verse: 15
    - text: 摩西所遣以窺地者、卽斯人也、嫩之子何西阿、摩西易其名爲約書亞、
      verse: 16
    - text: 摩西遣十二人以窺迦南、曰、自其南境而往、入彼山地、
      verse: 17
    - text: 察其土壤、觀其居民、強弱衆寡、
      verse: 18
    - text: 其處之所、或美或惡、其居之邑、或類營壘、或類城垣、
      verse: 19
    - text: 其土壤、或瘠或腴、有無林木、宜強乃志、彼地之菓、可攜而歸、其時乃葡萄初稔之際、
      verse: 20
    - text: 其人遂往窺地、自尋野至利合、及哈馬之道、
      verse: 21
    - text: 轉而南向、至希伯崙、此邑之建、前於埃及之瑣安七年、在彼有亞衲族亞希幔、示篩、撻買、
      verse: 22
    - text: 至以實各谷、在彼斫葡萄枝、上具葡萄一穗、
      verse: 23
    - text: 故其地名曰以實各谷、
      verse: 24
    - text: 四十日後、窺地而返、
      verse: 25
    - text: 至巴蘭野之加低斯、見摩西亞倫、及以色列會衆、告以諸事、以厥土之菓示之、
      verse: 26
    - text: 謂摩西曰、爾遣我所往之地、我已至焉、果流乳蜜、此其菓也、
      verse: 27
    - text: 雖然、居民強悍、其邑廣大、俱有城垣、我見亞衲族於彼、
      verse: 28
    - text: 亞瑪力族居南方、赫人、耶布斯人、亞摩利人居山地、迦南人瀕海與約但河居焉、
      verse: 29
    - text: 迦勒於摩西前、慰安民曰、我儕能克其地、其往取之、
      verse: 30
    - text: 偕行者曰、彼強於我、不可往攻、
      verse: 31
    - text: 遂毀所窺之地、謂以色列族曰、我所窺之地、吞噬居民、我所見之人、軀幹修偉、
      verse: 32
    - text: 在彼見偉人亞衲族、我自較之、形猶蟿蟲、彼之視我亦若是、
      verse: 33
  - chapter: 14
    verses:
    - text: 會衆大聲號呼、是夜咸哭、
      verse: 1
    - text: 以色列族怨摩西亞倫、僉曰、願我亡於埃及、或殞於斯野爲幸、
      verse: 2
    - text: 耶和華何爲導我至此、使我仆於刃、妻孥被虜、我歸埃及、不猶美乎、
      verse: 3
    - text: 遂相議曰、莫若立帥、以歸埃及、
      verse: 4
    - text: 摩西亞倫俯伏於以色列會衆前、
      verse: 5
    - text: 窺其地者、間有嫩之子約書亞、耶孚尼子迦勒、自裂其衣、
      verse: 6
    - text: 告以色列會衆曰、我所經行、窺察之地、厥土甚美、
      verse: 7
    - text: 流乳與蜜、如耶和華悅我、必導我至其地、以之錫我、
      verse: 8
    - text: 勿叛耶和華、勿畏其地之民、彼無扞衞、必爲我食、耶和華與我偕、勿懼之、
      verse: 9
    - text: 會衆命擊以石、耶和華之榮光、顯於會幕、在以色列衆前、○
      verse: 10
    - text: 耶和華諭摩西曰、斯民輕我、將至何時、我於其中行斯異蹟、而彼仍弗信我、將至何時、
      verse: 11
    - text: 我必降疫癘以擊之、絕之於其業、使爾後裔爲國、較彼尤大且強、
      verse: 12
    - text: 摩西對耶和華曰、如是、埃及人必聞其事、蓋爾昔施大能、率斯民出其中、
      verse: 13
    - text: 埃及人必以告斯土之民、彼已聞爾耶和華居以色列族中、因爾顯見、爲衆目擊、爾雲止於其上、晝導以雲柱、夜導以火柱、
      verse: 14
    - text: 今爾若殲斯民、如戮一人、嘗聞爾名之國必曰、
      verse: 15
    - text: 耶和華不能導斯民、入所誓許之地、故滅之於野、
      verse: 16
    - text: 茲求我主、施厥大力、如昔所言曰、
      verse: 17
    - text: 耶和華遲於發怒、富有恩惠、宥愆赦過、惟當罰者、必不義之、以父之罪、加諸子孫、至三四世、
      verse: 18
    - text: 今求依爾鴻慈、宥民之罪、如昔宥之、自出埃及、迄於今日、
      verse: 19
    - text: 耶和華曰、我從爾言、而行赦宥、
      verse: 20
    - text: 雖然、我指我生、及我榮必充於天下而誓、
      verse: 21
    - text: 斯民旣於埃及曁曠野、見我榮光、及所行之異蹟、而猶試我、至於十次、不聽我言、
      verse: 22
    - text: 必不得見我所誓於厥祖之地、凡輕視我者、皆不得見之、
      verse: 23
    - text: 惟我僕迦勒、性質殊異於衆、專從乎我、所往之地、必導之入、其裔據以爲業、
      verse: 24
    - text: 今亞瑪力與迦南人、居於斯谷、詰旦爾其旋返、道由紅海、而往曠野、○
      verse: 25
    - text: 耶和華諭摩西亞倫曰、
      verse: 26
    - text: 此惡會衆、我忍之將至何時、以色列族怨我之言、我聞之矣、
      verse: 27
    - text: 當告之曰、耶和華云、我指己生以誓、必依爾言而行、
      verse: 28
    - text: 爾尸必僵於斯野、爾中見核而怨我者、自二十歲以上、
      verse: 29
    - text: 俱不得入、我誓賜爾以居之地、惟耶孚尼子迦勒、及嫩之子約書亞入之、
      verse: 30
    - text: 爾之幼穉、爾言將被擄者、我必導入、得識爾所蔑視之土、
      verse: 31
    - text: 惟爾之尸、必僵於野、
      verse: 32
    - text: 爾之子女、緣爾狥欲、必負其罪、流離於野、歷四十年、迨爾尸骸消滅、
      verse: 33
    - text: 爾窺厥地、歷四十日、今將以日易年、爾負其罪、歷四十載、使知我離逖焉、
      verse: 34
    - text: 我耶和華旣言之、必行之於此惡會衆、集攻我者、俾其亡於斯野、盡皆消滅、
      verse: 35
    - text: 摩西所遣窺地之人、返而毀之、致會衆怨摩西、
      verse: 36
    - text: 咸遘疫癘、死於耶和華前、
      verse: 37
    - text: 惟其中二人、嫩之子約書亞、耶孚尼子迦勒生存、
      verse: 38
    - text: 摩西以此告以色列族、民憂甚、
      verse: 39
    - text: 夙興登山巔、曰、我儕有罪、今集於斯、願往耶和華所許之地、
      verse: 40
    - text: 摩西曰、奚違耶和華命、此行不利、
      verse: 41
    - text: 耶和華不在爾中、勿往、恐爲敵所敗、
      verse: 42
    - text: 亞瑪力及迦南人在爾前、爾必仆於其刃、緣爾違逆、不從耶和華、耶和華必不偕爾、
      verse: 43
    - text: 民擅登山巔、惟摩西與耶和華約匱未離營、
      verse: 44
    - text: 亞瑪力人、及居山之迦南人、下而擊之、至於何珥瑪、
      verse: 45
  - chapter: 15
    verses:
    - text: 耶和華諭摩西曰、
      verse: 1
    - text: 告以色列族云、旣至我所賜爾以居之地、
      verse: 2
    - text: 欲以牛羊奉於耶和華爲火祭、卽燔祭、或他祭、以之償願、或以爲樂獻祭、或屆節期、以爲馨香、奉於耶和華、
      verse: 3
    - text: 則獻祭者、必取細麪伊法十分之一、和油一欣四分之一、爲素祭、奉於耶和華、
      verse: 4
    - text: 並爲各羔、取酒一欣四分之一、爲灌祭、與燔祭、或他祭同獻、
      verse: 5
    - text: 如獻牡綿羊、則必取細麪伊法十分之二、和油一欣三分之一、爲素祭、
      verse: 6
    - text: 酒一欣三分之一、爲灌祭、以爲馨香、奉於耶和華、
      verse: 7
    - text: 如以牡犢爲燔祭、或他祭、或以之償願、或爲酬恩祭、以獻耶和華、
      verse: 8
    - text: 則必取細麪伊法十分之三、和油一欣之半、爲素祭、與牡犢同獻、
      verse: 9
    - text: 酒一欣之半、爲灌祭、以爲馨香之火祭、奉於耶和華、
      verse: 10
    - text: 每獻牡犢、牡綿羊、綿羊羔、山羊羔、所備者必如是、
      verse: 11
    - text: 依所獻之數而備之、
      verse: 12
    - text: 凡生於本土者、欲獻火祭於耶和華、以爲馨香、必遵是例、
      verse: 13
    - text: 外人之旅於爾中、或歷世與爾偕居者、欲以馨香之火祭獻於耶和華、亦必如是而行、
      verse: 14
    - text: 凡爾會衆、及旅於爾中者、典章相同、歷世弗替、在耶和華前、爾衆若何、賓旅亦若何、
      verse: 15
    - text: 爾及寓於爾中之賓旅、俱循一律一例、○
      verse: 16
    - text: 耶和華諭摩西曰、
      verse: 17
    - text: 告以色列族云、爾至我所導入之土、
      verse: 18
    - text: 旣食其所產、必以舉祭獻於耶和華、
      verse: 19
    - text: 當取初稔之麥、爲屑作餅、以爲舉祭、與舉禾場之穀一例、
      verse: 20
    - text: 必取初稔之麥爲屑、以爲舉祭、獻於耶和華、歷世弗替、○
      verse: 21
    - text: 爾或誤犯、不從耶和華所諭摩西之命、
      verse: 22
    - text: 卽自昔迄今、及厥後歷世所諭之命、
      verse: 23
    - text: 或有所犯、而會衆不知、則必獻牡犢一、爲燔祭、以爲馨香、奉於耶和華、與其素祭、灌祭、悉循常例、亦獻牡山羊一、爲贖罪祭、
      verse: 24
    - text: 祭司遂爲以色列會衆贖罪、俾蒙赦宥、因係誤犯、且爲其咎、已獻火祭、及贖罪祭於耶和華、
      verse: 25
    - text: 如是、則以色列會衆、及旅於爾中者、俱蒙赦宥、緣其所犯、出於無知、
      verse: 26
    - text: 如一人誤干罪戾、則必獻一歲之牝山羊、爲贖罪祭、
      verse: 27
    - text: 祭司當在耶和華前、爲誤犯者贖罪、俾蒙赦宥、
      verse: 28
    - text: 凡誤干罪戾、無論生於以色列本土、或旅於其中者、俱爲一例、
      verse: 29
    - text: 如其故犯、乃褻凟耶和華、不論宗族賓旅、必絕於民中、
      verse: 30
    - text: 旣藐視耶和華之言、干犯其命、則必見絕、厥罪歸之、○
      verse: 31
    - text: 以色列族居野時、遇人於安息日採薪、
      verse: 32
    - text: 攜之至摩西亞倫及會衆前、
      verse: 33
    - text: 囚之於獄、因未定擬何以處之、
      verse: 34
    - text: 耶和華諭摩西曰、其人必殺勿赦、會衆當於營外擊之以石、
      verse: 35
    - text: 遂攜出營外、以石擊斃之、遵耶和華所諭摩西之命、○
      verse: 36
    - text: 耶和華諭摩西曰、
      verse: 37
    - text: 當令以色列族、衣邊之下作繸、各繸之上、緣以藍帶、歷世弗替、
      verse: 38
    - text: 爾觀其繸、可憶耶和華誡、而遵行之、不致隨爾心目、狥欲如故、
      verse: 39
    - text: 宜憶我誡、而爲聖於上帝、
      verse: 40
    - text: 我乃爾之上帝耶和華、導爾出埃及、爲爾之上帝、我乃耶和華、爾之上帝也、
      verse: 41
  - chapter: 16
    verses:
    - text: 利未之裔、哥轄孫、以斯哈子可拉、流便之裔、以利押子大坍、亞比蘭、比勒子安、
      verse: 1
    - text: 與以色列會衆之牧伯、卽有名譽之議士、二百五十人、集攻摩西亞倫、
      verse: 2
    - text: 曰、爾逾分矣、會衆盡皆爲聖、耶和華亦在其中、爾奚自大、欲超軼於耶和華之會衆乎、
      verse: 3
    - text: 摩西聞而俯伏、
      verse: 4
    - text: 語可拉及其黨曰、詰朝、耶和華必明示爾曹、誰屬之、誰爲聖、俾進其前、彼所簡者、得以近之、
      verse: 5
    - text: 爾可拉及爾黨、當如是行、
      verse: 6
    - text: 明日執鼎盛火、置香於耶和華前、耶和華所簡者、卽以爲聖、汝利未裔逾分矣、
      verse: 7
    - text: 又語可拉曰、汝利未裔、宜聽我言、
      verse: 8
    - text: 以色列之上帝、區別爾曹於會衆、使近其前、服役於耶和華幕、立會衆前、以爲供役、其事豈微細哉、
      verse: 9
    - text: 旣使爾及兄弟利未裔、近於其前、爾猶覬覦祭司之職乎、
      verse: 10
    - text: 爾及爾黨之集、乃攻耶和華、亞倫何人、致爾怨之、
      verse: 11
    - text: 摩西使人召以利押子大坍、亞比蘭、對曰、不往、
      verse: 12
    - text: 爾攜我儕出流乳與蜜之地、欲殺於野、其事豈微細哉、尚欲自立、爲我君乎、
      verse: 13
    - text: 爾未導我至流乳與蜜之地、未嘗賜我田疇、及葡萄園、豈欲抉斯衆之目乎、我不往、
      verse: 14
    - text: 摩西怒甚、謂耶和華曰、勿眷顧其所獻、我未取其一驢、害其一人、
      verse: 15
    - text: 乃謂可拉曰、明日爾與爾黨、偕亞倫詣耶和華前、
      verse: 16
    - text: 人各執鼎、置香於中、共二百五十鼎、爾及亞倫、亦各執鼎、詣耶和華前、
      verse: 17
    - text: 遂各執鼎、燃火置香、與摩西亞倫立於會幕門、
      verse: 18
    - text: 可拉集會衆、至幕門攻之、耶和華之榮光顯見、會衆目擊、○
      verse: 19
    - text: 耶和華諭摩西亞倫曰、
      verse: 20
    - text: 爾其離此會衆、俟我滅之於俄頃、
      verse: 21
    - text: 二人俯伏曰、上帝、世人諸神之上帝歟、曷因一人干罪、而怒及會衆乎、
      verse: 22
    - text: 耶和華諭摩西曰、
      verse: 23
    - text: 爾命會衆、離可拉大坍亞比蘭幕之四周、
      verse: 24
    - text: 摩西乃起、往大坍亞比蘭所、以色列長老隨其後、
      verse: 25
    - text: 摩西謂會衆曰、離此惡黨之幕、勿捫其物、恐與其罪、與之偕亡、
      verse: 26
    - text: 衆遂離可拉大坍亞比蘭幕之四周、大坍亞比蘭出、立於幕門、妻孥偕之、
      verse: 27
    - text: 摩西曰、耶和華遣我行此、非由我意、爾可知焉、
      verse: 28
    - text: 倘彼如常而終、所遇與衆無異、則知耶和華未嘗遣我、
      verse: 29
    - text: 倘耶和華創行新事、使地張口、吞噬其衆、及凡所有、生墮陰府、則知其人藐視耶和華矣、
      verse: 30
    - text: 言竟、其下土壤坼裂、
      verse: 31
    - text: 地張厥口、吞噬可拉徒黨、與其眷屬什物、
      verse: 32
    - text: 彼曁所有、悉生墮於陰府、地復合之、致彼絕於會中、
      verse: 33
    - text: 以色列族在於四周、聞其號呼而遁、曰、恐我儕亦爲地所吞、
      verse: 34
    - text: 火自耶和華出、燬其焚香者二百五十人、○
      verse: 35
    - text: 耶和華諭摩西曰、
      verse: 36
    - text: 告祭司亞倫子以利亞撒云、取鼎於火中、傾其爇炭於他處、蓋鼎爲聖、
      verse: 37
    - text: 人雖犯罪、自殞厥命、然其鼎嘗奉於耶和華、故爲聖、當取而擣之成片、以包祭壇、爲以色列族之鑑戒、
      verse: 38
    - text: 祭司以利亞撒遂取奉火見燬者之銅鼎、擣之以包祭壇、
      verse: 39
    - text: 爲以色列族之記誌、以示外人非亞倫之裔者、不得近而焚香於耶和華前、恐遭厥害、若可拉及其黨然、遵耶和華所諭摩西之命、○
      verse: 40
    - text: 詰旦、以色列會衆怨摩西亞倫曰、耶和華之民、爲爾所戮、
      verse: 41
    - text: 會衆集攻摩西亞倫時、瞻望會幕、爲雲所覆、耶和華之榮光顯見、
      verse: 42
    - text: 摩西亞倫至會幕前、
      verse: 43
    - text: 耶和華諭摩西曰、
      verse: 44
    - text: 離此會衆、我將滅之於俄頃、二人俯伏、
      verse: 45
    - text: 摩西告亞倫曰、耶和華震怒、疫癘已起、爾當執鼎、取壇上之火、置香、急詣會衆、代爲贖罪、
      verse: 46
    - text: 亞倫循摩西言取鼎、趨詣會中、疫癘已起、
      verse: 47
    - text: 乃立於生者死者間、焚香爲民贖罪、疫癘始弭、
      verse: 48
    - text: 緣可拉事而殞者外、遘疫而死者、計一萬四千七百人、
      verse: 49
    - text: 疫癘旣止、亞倫反見摩西於會幕門、
      verse: 50
  - chapter: 17
    verses:
    - text: 耶和華諭摩西曰、
      verse: 1
    - text: 爾諭以色列人、由之取杖、按宗族之牧伯、取杖十二、宗族各一、書名其上、
      verse: 2
    - text: 亞倫名書於利未族之杖、牧伯各有其杖、
      verse: 3
    - text: 以杖置於會幕法匱前、我所蒞臨之處、
      verse: 4
    - text: 我所簡者、其杖必萌芽、使以色列族怨爾之言息焉、
      verse: 5
    - text: 摩西以此言告以色列人、諸牧伯各付其杖、循其宗族、計十有二、亞倫之杖在其中、
      verse: 6
    - text: 摩西置諸法幕、在耶和華前、
      verse: 7
    - text: 翌日、摩西入法幕、見亞倫之杖、屬利未族者、萌芽舒蕊、結杏已稔、
      verse: 8
    - text: 摩西取杖於耶和華前、攜至以色列衆、彼旣觀之、各取其杖、
      verse: 9
    - text: 耶和華諭摩西曰、反亞倫杖於法匱前、存之爲誌、使此叛逆之輩、息怨於我、免其隕沒、
      verse: 10
    - text: 摩西遵耶和華命而行、○
      verse: 11
    - text: 以色列族謂摩西曰、我將死矣、我其亡乎、我悉亡矣、
      verse: 12
    - text: 凡近耶和華之幕者死、我將皆亡乎、
      verse: 13
  - chapter: 18
    verses:
    - text: 耶和華諭亞倫曰、人若干犯聖所、爾及子孫宗族、必負其罪、爾及子孫、爲祭司而溺職、亦必負其罪、
      verse: 1
    - text: 可攜爾兄弟、卽屬汝祖利未支派者、偕汝而供役事、惟爾及子孫、宜在法幕前、
      verse: 2
    - text: 彼爲爾服役、且守會幕、惟不可近聖所之器皿及壇、免其與爾俱致死亡、
      verse: 3
    - text: 彼偕爾而守會幕、供其役事、外人勿近乎爾、
      verse: 4
    - text: 聖所及壇、爾當恪守、俾以色列族免遭震怒、
      verse: 5
    - text: 我於以色列族中、已取爾兄弟利未人歸耶和華、今賜於汝、以供會幕役事、
      verse: 6
    - text: 爾及子孫、宜守祭司之職、壇前㡘內、供其役事、我以祭司之職畀爾、外人近前、必致之死、○
      verse: 7
    - text: 耶和華諭亞倫曰、所獻之舉祭、卽以色列族區別爲聖之物、我付爾守之、緣爾受膏、是物歸爾、爰及子孫、著爲永例、
      verse: 8
    - text: 凡奉我之素祭、贖罪祭、補過祭、其中不焚以火者、皆爲至聖、必歸於爾、爰及子孫、
      verse: 9
    - text: 旣爲至聖之物、於爾爲聖、諸丁男可食之、
      verse: 10
    - text: 以色列族所獻舉祭搖祭之禮物、咸爲爾有、我賜於汝、爰及子女、家中凡爲潔者、可得而食、著爲永例、
      verse: 11
    - text: 油與葡萄酒、及穀之嘉者、所獻於耶和華初稔之物、我以錫爾、
      verse: 12
    - text: 其地初稔之物、所獻於耶和華者、俱歸諸爾、家中凡爲潔者、可得而食、
      verse: 13
    - text: 以色列族區別之物、皆必歸爾、
      verse: 14
    - text: 凡初胎男子、首生牡畜、奉於耶和華者、皆必歸爾、惟首生之男必贖、首生不潔之畜亦必贖、
      verse: 15
    - text: 其中所當贖者、誕已彌月贖之、其價依爾所估、五舍客勒、循聖所權衡、一舍客勒、卽二十季拉、
      verse: 16
    - text: 首生之牛、綿羊、山羊、俱爲聖物、毋贖之、以其血灑於壇、焚其脂、以爲馨香之火祭、奉於耶和華、
      verse: 17
    - text: 厥肉歸爾、與搖腔右腿同、
      verse: 18
    - text: 凡以色列族所獻聖物之中、奉於耶和華之舉祭、我錫於爾、及爾子女、著爲永例、此於耶和華前、爲爾及裔所立之鹽約、
      verse: 19
    - text: 耶和華諭亞倫曰、爾於以色列人境內、不得有產有業、在以色列族中、我爲爾之業、爾之產、○
      verse: 20
    - text: 我於以色列族之土產、什取其一、以錫利未人、爲其供役會幕之值、
      verse: 21
    - text: 自是以後、以色列族不可近會幕、免其負罪而死、
      verse: 22
    - text: 利未人供役於會幕、如有干犯、必負其罪、著爲永例、歷世弗替、於以色列族中、不得業產、
      verse: 23
    - text: 以色列人什輸其一、獻於耶和華爲舉祭者、我賜於利未人爲業、故曰、彼不得業於以色列中也、○
      verse: 24
    - text: 耶和華諭摩西曰、
      verse: 25
    - text: 告利未人云、爾得以色列族所輸之什一、我所錫爾爲業者、必於其中、復取什一、以爲舉祭、獻於耶和華、
      verse: 26
    - text: 爾之舉祭、視爲爾曹禾場之穀、酒醡之汁、
      verse: 27
    - text: 爾自以色列族所得之什一、當復取其什一、獻於耶和華、使獻耶和華之舉祭、歸祭司亞倫、
      verse: 28
    - text: 所得禮物、必取其嘉者、區別爲聖、獻於耶和華爲舉祭、
      verse: 29
    - text: 宜命利未人曰、旣舉而獻其嘉者、必視爲禾場酒醡之所出、
      verse: 30
    - text: 爾與眷屬、隨在可食、蓋爾供役於會幕、得此爲值、
      verse: 31
    - text: 旣舉而獻其嘉者、則不負罪、勿凟以色列之聖物、免致死亡、
      verse: 32
  - chapter: 19
    verses:
    - text: 耶和華諭摩西亞倫曰、
      verse: 1
    - text: 耶和華所命之法典、今示於爾、宜令以色列族、牽牝犢一、其色維騂、純全無疵、未嘗負軛者詣爾、
      verse: 2
    - text: 付於祭司以利亞撒、牽出營外、宰於其前、
      verse: 3
    - text: 祭司以利亞撒以指取血、灑於會幕前凡七、
      verse: 4
    - text: 焚犢於祭司前、皮肉血矢、悉焚之、
      verse: 5
    - text: 祭司取香柏、牛膝草、絳色綫、投諸焚犢之火、
      verse: 6
    - text: 祭司當澣衣濯身、而後入營、其蒙不潔、迨夕乃免、
      verse: 7
    - text: 焚犢者當澣衣濯身、其蒙不潔、迨夕乃免、
      verse: 8
    - text: 潔者必取犢灰、置於營外潔地、和爲去汚之水、爲以色列族存之、此亦贖罪之祭也、
      verse: 9
    - text: 取犢灰者、當澣厥衣、其蒙不潔、迨夕乃免、此乃以色列族、及旅於其中者之永例也、
      verse: 10
    - text: 凡捫人尸、必蒙不潔、歷至七日、
      verse: 11
    - text: 迨及三日、必以斯水自滌、歷至七日則潔、若三日不自滌、則七日不爲潔、
      verse: 12
    - text: 凡捫死者之尸、而不自滌、玷耶和華之幕、必絕於以色列中、去汚之水未灑其身、必爲不潔、其汚仍存、
      verse: 13
    - text: 人死於幕、有定例焉、凡入此幕、或在幕中者、必蒙不潔、歷至七日、
      verse: 14
    - text: 凡開啟之器、未覆以蓋者、亦蒙不潔、
      verse: 15
    - text: 在野見殺於刃者、或自斃之尸、或人骨、或荒塚、捫之者必蒙不潔、歷至七日、
      verse: 16
    - text: 當爲不潔者、取所焚贖罪祭之灰、置於器中、加以活水、
      verse: 17
    - text: 必潔者一人、浸牛膝草於水中、灑幕與其諸器、及在幕中之衆、與捫見殺者自斃者之尸、捫骨捫塚者、
      verse: 18
    - text: 三日及七日、潔者必灑不潔者、至七日、使之成潔、其人澣衣濯身、迨夕乃潔、
      verse: 19
    - text: 人蒙不潔、而不自滌、玷耶和華聖所、必絕於民中、去汚之水未灑其身、必爲不潔、
      verse: 20
    - text: 凡灑去汚之水、當澣厥衣、凡捫去汚之水、必蒙不潔、迨夕乃免、著爲永例、
      verse: 21
    - text: 蒙不潔者所捫之物、皆爲不潔、捫其物者、亦蒙不潔、迨夕乃免、
      verse: 22
  - chapter: 20
    verses:
    - text: 正月以色列會衆至尋野、居於加低斯、米利暗死、葬於彼、
      verse: 1
    - text: 會衆無水、集攻摩西亞倫、
      verse: 2
    - text: 與摩西爭曰、昔我兄弟死於耶和華前、我儕甚願與之偕亡、
      verse: 3
    - text: 曷導耶和華之會衆、至斯曠野、使我與牲畜悉死於此、
      verse: 4
    - text: 奚令我出埃及、至此惡地、無田可種、不產無花果、與葡萄石榴、亦無水可飲、
      verse: 5
    - text: 摩西亞倫離會衆、至會幕門俯伏、耶和華之榮光顯見、
      verse: 6
    - text: 耶和華諭摩西曰、
      verse: 7
    - text: 爾其執杖、與汝兄亞倫集會衆、於其前命磐出水、必使水出於磐、遍飲會衆、及厥牲畜、
      verse: 8
    - text: 摩西遵命、取杖於耶和華前、
      verse: 9
    - text: 與亞倫集會衆於磐前、摩西曰、爾叛逆之輩聽之、我爲爾取水於磐乎、
      verse: 10
    - text: 摩西舉杖擊磐者二、水卽汨汨其來、會衆羣畜共飲焉、
      verse: 11
    - text: 耶和華諭摩西亞倫曰、汝不我信、不尊我爲聖於以色列族前、不得導斯衆入我所賜之地、
      verse: 12
    - text: 以色列族與耶和華爭、致耶和華顯爲聖於其中、故斯水稱曰米利巴、○
      verse: 13
    - text: 摩西自加低斯遣使詣以東王曰、爾之兄弟以色列人云、我儕遭遇多艱、爾所知也、
      verse: 14
    - text: 我祖往埃及、居彼日久、埃及人虐待我祖、爰及我儕、
      verse: 15
    - text: 我呼籲耶和華、蒙其垂聽、遣使導我出埃及、今在加低斯、爾國之疆隅也、
      verse: 16
    - text: 請容我過爾地、我不越田畝、不入葡萄園、不飲井水、行由大道、不偏於左、不偏於右、以過爾境、
      verse: 17
    - text: 以東人對曰、勿過我境、免我執刃、出而攻爾、
      verse: 18
    - text: 以色列族曰、我行由大道、如我與牲畜飲爾之水、必償厥值、不圖其他、第欲徒行、以過爾境、
      verse: 19
    - text: 曰、爾毋過焉、以東王率其羣衆、大力以禦之、
      verse: 20
    - text: 如是以東不許以色列族過其境、以色列族遂轉離之、○
      verse: 21
    - text: 以色列會衆自加低斯啟行、至何珥山、
      verse: 22
    - text: 山在以東之邊隅、耶和華諭摩西亞倫曰、
      verse: 23
    - text: 昔在米利巴水、爾曹逆我命、故亞倫必歸其祖、不得入我所賜以色列人之地、
      verse: 24
    - text: 當攜亞倫及其子以利亞撒、陟何珥山、
      verse: 25
    - text: 解亞倫之衣、以衣其子、亞倫必沒、
      verse: 26
    - text: 摩西遵耶和華命而行、三人陟山、會衆目擊、
      verse: 27
    - text: 摩西解亞倫之衣、以衣其子、亞倫死於山巔、摩西以利亞撒乃下、
      verse: 28
    - text: 以色列會衆見亞倫死、爲之哀哭三旬、
      verse: 29
  - chapter: 21
    verses:
    - text: 居南方之迦南人亞拉得王、聞以色列族由亞他林道而進、則與之戰、虜其數人、
      verse: 1
    - text: 以色列族指耶和華許願曰、若以此民付於我手、我必盡滅其邑、
      verse: 2
    - text: 耶和華應以色列族所求、以迦南人付之、遂盡滅厥衆、及其邑、故其地稱曰何珥瑪、○
      verse: 3
    - text: 以色列族自何珥山啟行、由紅海道、繞以東地、因路艱難、民心恇怯、
      verse: 4
    - text: 怨上帝及摩西曰、奚導我出埃及、使死於野、無糧無水、所食淡薄、我心厭之、
      verse: 5
    - text: 耶和華遣火蛇、入民中嚙之、以色列族多死亡者、
      verse: 6
    - text: 民就摩西曰、我怨耶和華及爾、干厥罪戾、請祈耶和華、爲我驅蛇、摩西爲之祈、
      verse: 7
    - text: 耶和華諭摩西曰、爾造火蛇之象、懸之於竿、被嚙者望之而得生、
      verse: 8
    - text: 摩西遂造銅蛇、懸之於竿、爲蛇所嚙者、觀之而得生、○
      verse: 9
    - text: 以色列族啟行、建營於阿伯、
      verse: 10
    - text: 自阿伯啟行、建營於以耶亞巴琳、在摩押野之東、
      verse: 11
    - text: 由此而往、建營於撒烈谷、
      verse: 12
    - text: 再往、建營於亞嫩溪東、其溪在野、源出亞摩利境、原爲摩押及亞摩利之界、
      verse: 13
    - text: 耶和華戰紀曰、蘇法之哇哈伯及亞嫩谷、
      verse: 14
    - text: 諸谷之地勢、斜趨亞珥鄉、附近摩押界、
      verse: 15
    - text: 由此而往、至於比珥、在彼有井、昔耶和華諭摩西曰、汝集人民、我飲以水、
      verse: 16
    - text: 時、以色列族謳歌曰、井泉湧兮、爾曹詠之、
      verse: 17
    - text: 惟此井兮、牧伯鑿之、民之長者、以梃以杖掘之、
      verse: 18
    - text: 厥後離野、往瑪他拿、自瑪他拿往拿哈列、自拿哈列往巴末、
      verse: 19
    - text: 自巴末往摩押郊之谷、至毘斯迦山巔、與野相望之處、○
      verse: 20
    - text: 以色列族遣使詣亞摩利王西宏曰、
      verse: 21
    - text: 請容我過爾地、我不偏入田畝、及葡萄園、不飲井水、行由大道、以過爾境、
      verse: 22
    - text: 西宏不許、乃集厥民、往於曠野、至雅雜、與以色列族戰、
      verse: 23
    - text: 以色列族以刃擊之、據有其地、自亞嫩迄於雅博溪、至亞捫而止、蓋亞捫族之邊境險固、
      verse: 24
    - text: 亞摩利人之邑希實本、及其鄉里、以色列族悉取之、居處其中、
      verse: 25
    - text: 昔亞摩利王西宏、與摩押先王戰、徧取斯地、至亞嫩溪、希實本乃其都也、
      verse: 26
    - text: 詩人詠之曰、希實本、爾其詣之、西宏邑、願建築之、
      verse: 27
    - text: 火自希實本而出、焰自西宏邑而發、燬摩押之亞珥、及亞嫩崇邱之牧伯、
      verse: 28
    - text: 摩押其有禍兮、基抹之民其將亡兮、厥子遁逃、厥女見攘、爲亞摩利王西宏所獲、
      verse: 29
    - text: 我已射之、希實本危亡、爰及底本、我已滅之、至於挪法、迄米底巴、○
      verse: 30
    - text: 於是以色列族、居亞摩利人之地、
      verse: 31
    - text: 摩西遣人窺察雅謝、遂取其鄉里、驅遂亞摩利人、
      verse: 32
    - text: 以色列族旋返、往巴珊道、巴珊王噩率衆出而攻之、在以得來與之戰、
      verse: 33
    - text: 耶和華諭摩西曰、毋畏之、我以斯王、及其人民土地、咸付爾手、汝待遇之、如都希實本之亞摩利王西宏然、
      verse: 34
    - text: 遂擊王、及其子其民、靡有孑遺、據有其地、
      verse: 35
  - chapter: 22
    verses:
    - text: 以色列族啟行、建營於摩押平原、約但之東、近耶利哥、○
      verse: 1
    - text: 以色列族於亞摩利人所行之事、西撥子巴勒目擊、
      verse: 2
    - text: 摩押人又緣斯民衆多、恐懼憂戚、
      verse: 3
    - text: 告米甸長老曰、此衆將吞我四方、如牛嚙田野之草、時、西撥子巴勒爲摩押王、
      verse: 4
    - text: 遣使往比珥子巴蘭本族之地、卽河濱之毘奪、召之曰、有民出自埃及、周遍於地、實逼處此、
      verse: 5
    - text: 斯民強甚、我非其敵、請汝至此、爲我詛之、庶我擊之獲勝、驅之出境、蓋我素知爾所祝者、則必受祝、爾所詛者、則必受詛、
      verse: 6
    - text: 摩押及米甸長老、手執卜筮之值、往見巴蘭、以巴勒言告之、
      verse: 7
    - text: 巴蘭曰、今夕宿此、待聆耶和華之諭、以復於爾、摩押使臣、遂與巴蘭同處、
      verse: 8
    - text: 上帝臨格、問巴蘭曰、偕爾者爲誰、
      verse: 9
    - text: 對曰、摩押王西撥子巴勒、遣人就我曰、
      verse: 10
    - text: 有民出自埃及、周遍於地、願爾式臨、爲我詛之、庶可戰而驅之、
      verse: 11
    - text: 上帝曰、爾勿偕往、亦勿詛民、蓋斯民受祝矣、
      verse: 12
    - text: 巴蘭夙興、告巴勒使臣曰、汝返故土、蓋耶和華不許我偕往、
      verse: 13
    - text: 摩押使臣乃歸、告巴勒曰、巴蘭不與我偕來、
      verse: 14
    - text: 巴勒又遣使臣、較之於前、位尊且衆、
      verse: 15
    - text: 旣至、謂巴蘭曰、西撥子巴勒有言、爾勿有所扞格、而不我臨、
      verse: 16
    - text: 我將使爾尊顯、凡爾所言、我必依行、請爾蒞臨、以詛斯民、
      verse: 17
    - text: 巴蘭告其臣曰、卽使巴勒以盈室之金銀饋我、無論事之鉅細、不可逾越我上帝耶和華之命、
      verse: 18
    - text: 今夕爾姑宿此、俟耶和華更有所諭、
      verse: 19
    - text: 是夜上帝臨格、諭巴蘭曰、如其人來招、姑與偕往、然我所諭、汝必遵循、
      verse: 20
    - text: 巴蘭夙興備驢、與摩押使臣偕往、
      verse: 21
    - text: 上帝因其往而怒、耶和華之使者立於途以禦之、巴蘭乘驢、二役相隨、
      verse: 22
    - text: 驢見使者拔刃立於途、遂離其道、入於田間、巴蘭策驢、使歸於道、
      verse: 23
    - text: 耶和華之使者立於狹路、在二葡萄園間、左右有垣、
      verse: 24
    - text: 驢見之、衝突垣側、擠傷巴蘭之足於垣、又策之、
      verse: 25
    - text: 耶和華之使者前往、立於途之隘處、左右無地轉移、
      verse: 26
    - text: 驢見使者、則伏地、巴蘭怒、以杖策之、
      verse: 27
    - text: 耶和華使驢啟口、謂巴蘭曰、我於爾何爲、致爾策我者三、
      verse: 28
    - text: 巴蘭曰、汝戲我、願有刃在我手、我必殺汝、
      verse: 29
    - text: 驢曰、我非爾驢、爾畢生所乘者乎、我素有是行否、曰、無之、
      verse: 30
    - text: 耶和華明巴蘭目、乃見使者拔刃立於途、遂俯首伏地、
      verse: 31
    - text: 使者曰、三策爾驢何也、爾所行者逆我、故我出以禦爾、
      verse: 32
    - text: 驢見我而避者三、不然、我已殺爾、使驢得生、
      verse: 33
    - text: 巴蘭曰、獲罪矣、不識爾立途中以禦我、爾若不悅我往、我將返、
      verse: 34
    - text: 曰、姑與其人偕往、惟我所諭、爾必言之、於是巴蘭與巴勒使臣偕往、
      verse: 35
    - text: 巴勒聞其至、則往國之邊界、亞嫩溪濱、摩押都以迎之、
      verse: 36
    - text: 巴勒謂巴蘭曰、我非特遣使召爾乎、爾曷不至、我豈不能舉爾致尊顯乎、
      verse: 37
    - text: 巴蘭曰、我今已至、我豈能自擅而言、上帝授我之言、我必言之、
      verse: 38
    - text: 巴蘭與巴勒偕行、至基列胡瑣、
      verse: 39
    - text: 巴勒宰牛羊、饋於巴蘭、及與偕之使臣、
      verse: 40
    - text: 詰旦、巴勒引巴蘭至巴力崇邱、觀以色列營之邊隅、
      verse: 41
  - chapter: 23
    verses:
    - text: 巴蘭謂巴勒曰、爾於此築壇七、備牡牛七、牡綿羊七、
      verse: 1
    - text: 巴勒遵言而行、二人在各壇、獻牛一羊一、
      verse: 2
    - text: 巴蘭謂巴勒曰、汝立於燔祭側、我且前往、庶幾耶和華臨我、其所示者、我必告爾、遂陟童山、
      verse: 3
    - text: 上帝臨巴蘭、巴蘭曰、我備七壇、各獻牛一羊一、
      verse: 4
    - text: 耶和華以言授巴蘭曰、返見巴勒、以此言告之、
      verse: 5
    - text: 巴蘭返、見巴勒與摩押使臣、立於燔祭側、
      verse: 6
    - text: 乃作歌曰、巴勒招我於亞蘭、摩押王導我於東岳、曰來、爲我詛雅各、詈以色列、
      verse: 7
    - text: 上帝未詛者、我焉能詛之、耶和華未詈者、我焉能詈之、
      verse: 8
    - text: 我自山巖而視之、我自陵巔而望之、斯族乃獨居、不列於萬國、
      verse: 9
    - text: 雅各之塵、孰能核之、以色列族四分之一、孰能計之、善人之死、我願如之、義者之終、我願似之、
      verse: 10
    - text: 巴勒謂巴蘭曰、爾於我何爲、我召爾詛敵、爾竟祝之、
      verse: 11
    - text: 對曰、耶和華授我之言、我不愼述之乎、
      verse: 12
    - text: 巴勒曰、請偕我之他、而瞻望之、勿觀其全營、只窺其一隅、爲我詛之、
      verse: 13
    - text: 乃導至瑣腓野毘斯迦山巔、爰築七壇、各獻牛一羊一、
      verse: 14
    - text: 謂巴蘭曰、汝立於燔祭側、我往於彼、以覲耶和華、
      verse: 15
    - text: 耶和華臨巴蘭、以言授之曰、返見巴勒、以此言告之、
      verse: 16
    - text: 至則見巴勒與摩押使臣、立於燔祭側、巴勒問曰、耶和華語爾何詞、
      verse: 17
    - text: 巴蘭作歌曰、巴勒其起以聽、西撥子聽我言、
      verse: 18
    - text: 上帝非人、致誑於言、亦非人子、致回厥意、旣有言、詎不行之、旣出辭、詎不踐之、
      verse: 19
    - text: 我受命以祝嘏、上帝祝之、我難反之、
      verse: 20
    - text: 上帝未見雅各家有愆尤、以色列有乖謬、彼之上帝耶和華與之偕、其中有歡然呼王之聲焉、
      verse: 21
    - text: 上帝導之出埃及、有力可擬於兕、
      verse: 22
    - text: 無術數以害雅各家、無卜筮以攻以色列、於斯時也、人論雅各以色列云、上帝待之、何其奇歟、
      verse: 23
    - text: 斯民之興也如牝獅、其動也如牡獅、未食被攫之物、不飲見殺之血、則不偃臥、○
      verse: 24
    - text: 巴勒謂巴蘭曰、爾勿詛之、亦勿祝之、
      verse: 25
    - text: 巴蘭對曰、我豈不語汝、耶和華所諭、我必遵循、
      verse: 26
    - text: 巴勒曰、爾來、我將引爾之他、庶幾上帝使爾於彼、爲我詛之、
      verse: 27
    - text: 遂引至毘珥山巔、與野相望之處、
      verse: 28
    - text: 巴蘭曰、於此築壇七、備牛七羊七、
      verse: 29
    - text: 巴勒從其言、壇上各獻牛一羊一、
      verse: 30
  - chapter: 24
    verses:
    - text: 巴蘭見耶和華欲錫嘏於以色列、不復用術、如昔所爲、乃瞻於野、
      verse: 1
    - text: 舉目觀以色列族、循其支派、爰居爰處、則感於上帝之神、
      verse: 2
    - text: 作歌曰、比珥子巴蘭云、明目者有詞、
      verse: 3
    - text: 聞上帝之言、覩全能者之異象、身臥而目明者云、
      verse: 4
    - text: 美哉、雅各之幕、以色列之居歟、
      verse: 5
    - text: 如陵谷之延袤、如園囿之臨河、如耶和華所植之沉香、如溪旁之香柏、
      verse: 6
    - text: 厥水溢於其器、厥種播於河濱、其王尊於亞甲、其國得而振興、
      verse: 7
    - text: 上帝導之出埃及、有力可擬於兕、必吞敵國、而碎其骨、穿之以矢、
      verse: 8
    - text: 蹲如牡獅、臥如牝獅、孰敢攖之、祝爾者必見祝、詛爾者必見詛、
      verse: 9
    - text: 巴勒怒巴蘭、拊掌而言曰、我召爾詛敵、爾乃祝之者三、
      verse: 10
    - text: 爾須速返故土、我意使爾尊顯、而耶和華禁之、
      verse: 11
    - text: 巴蘭謂巴勒曰、我豈不告爾使臣、
      verse: 12
    - text: 卽使巴勒以盈室之金銀饋我、亦不可逾越耶和華之命、擅行善惡、惟耶和華所諭、我則言之、
      verse: 13
    - text: 今我將歸、爾其來前、此民至於季世、所以待爾民者、我將告汝、
      verse: 14
    - text: 乃作歌曰、比珥子巴蘭云、明目者有詞、
      verse: 15
    - text: 聞上帝之言、知至上者之智慧、覩全能者之異象、身臥而目明者曰、
      verse: 16
    - text: 我見之不於今日、我觀之非在近時、有一星焉、自雅各家而出、有一杖焉、自以色列而興、擊破摩押之隅、殲滅鼓譟之士、
      verse: 17
    - text: 以東必爲所獲、其敵西珥必爲其業、以色列族毅然而行、
      verse: 18
    - text: 操權者將出自雅各、殲滅斯邑之遺民、
      verse: 19
    - text: 又望亞瑪力作歌曰、亞瑪力爲列國之初興、終亦必亡、
      verse: 20
    - text: 又望基尼族作歌曰、爾居鞏固、爾巢在於巖穴、
      verse: 21
    - text: 雖然、基尼必將衰微、終爲亞述所虜、
      verse: 22
    - text: 乃賡載歌曰、噫嘻乎、上帝行是、孰能得生、
      verse: 23
    - text: 有舟至自基提、虐遇亞述、苛待希伯、彼亦淪亡、
      verse: 24
    - text: 巴蘭乃返故土、巴勒亦歸、
      verse: 25
  - chapter: 25
    verses:
    - text: 以色列族居什亭、淫於摩押女、
      verse: 1
    - text: 蓋其女請民至、同祭其神、民遂食其祭品、共拜其神、
      verse: 2
    - text: 以色列族附於巴力毘珥、耶和華怒之、
      verse: 3
    - text: 諭摩西曰、取彼民長、向日懸於耶和華前、使耶和華釋怒於以色列族、
      verse: 4
    - text: 摩西告以色列士師曰、凡附於巴力毘珥者、爾曹各誅其人、
      verse: 5
    - text: 摩西與以色列會衆、號哭於會幕門、時、有以色列人攜米甸女、適其同儕、爲衆目擊、
      verse: 6
    - text: 祭司亞倫孫、以利亞撒子非尼哈見之、遂離會衆、取戟於手、
      verse: 7
    - text: 襲彼以色列人之後、入其穹廬、以戟刺其人、及女之腹、疫癘遂止於以色列族中、
      verse: 8
    - text: 遘疫而死者、計二萬四千人、○
      verse: 9
    - text: 耶和華諭摩西曰、
      verse: 10
    - text: 祭司亞倫孫、以利亞撒子非尼哈、以我嫉邪爲心、致我釋怒於以色列人、當嫉邪時、不行殲滅、
      verse: 11
    - text: 爾其告之、我將賜以平康之約、
      verse: 12
    - text: 使彼及裔恆爲祭司、蓋爲其上帝嫉邪、爲以色列民贖罪、
      verse: 13
    - text: 與米甸女同戮之以色列人、乃西緬族長、撒路子心利、
      verse: 14
    - text: 被誅之女、乃米甸族長蘇珥之女哥斯比、○
      verse: 15
    - text: 耶和華諭摩西曰、
      verse: 16
    - text: 爾必擾害米甸人而擊之、
      verse: 17
    - text: 蓋米甸人擾害爾曹、於奉毘珥、及其姊妹、米甸牧伯女哥斯比之事、詭計誘爾、是女於遘疫時、因奉毘珥之事、亦見殺焉、
      verse: 18
  - chapter: 26
    verses:
    - text: 疫癘之後、耶和華諭摩西、及祭司亞倫子以利亞撒曰、
      verse: 1
    - text: 當核以色列會衆、循其室家、自二十歲以上、能臨陳者核之、
      verse: 2
    - text: 遂在摩押平原、約但河濱、近耶利哥、摩西及祭司以利亞撒告衆云、
      verse: 3
    - text: 當核民數、自二十歲以上者、循耶和華所諭出自埃及之摩西、與以色列衆之命、○
      verse: 4
    - text: 以色列長子流便、流便之子哈諾、爲哈諾族祖、法路、爲法路族祖、
      verse: 5
    - text: 希斯崙、爲希斯崙族祖、迦米、爲迦米族祖、
      verse: 6
    - text: 此流便之室家、見核者、計四萬三千七百三十人、
      verse: 7
    - text: 法路子以利押、
      verse: 8
    - text: 以利押子尼母利、大坍、亞比蘭、大坍亞比蘭乃在會中被簡者、與可拉黨同攻摩西亞倫、以逆耶和華、
      verse: 9
    - text: 地張厥口而吞之、與可拉黨偕亡、當時二百五十人爲火所燬、垂爲鑑戒、
      verse: 10
    - text: 惟可拉子孫未亡焉、○
      verse: 11
    - text: 西緬之子、循其室家、尼母利、爲尼母利族祖、雅憫、爲雅憫族祖、雅斤、爲雅斤族祖、
      verse: 12
    - text: 謝拉、爲謝拉族祖、掃羅、爲掃羅族祖、
      verse: 13
    - text: 此西緬之室家、見核者、計二萬二千二百人、○
      verse: 14
    - text: 迦得之子、循其室家、洗分、爲洗分族祖、哈基、爲哈基族祖、書尼、爲書尼族祖、
      verse: 15
    - text: 阿斯尼、爲阿斯尼族祖、以利、爲以利族祖、
      verse: 16
    - text: 亞律、爲亞律族祖、亞利利、爲亞利利族祖、
      verse: 17
    - text: 此迦得之室家、見核者、計四萬有五百人、○
      verse: 18
    - text: 猶大子珥、俄南、俱死於迦南、
      verse: 19
    - text: 猶大之子、循其室家、示拉、爲示拉族祖、法勒斯、爲法勒斯族祖、謝拉、爲謝拉族祖、
      verse: 20
    - text: 法勒斯之子希斯崙、爲希斯崙族祖、哈母勒、爲哈母勒族祖、
      verse: 21
    - text: 此猶大之室家、見核者、計七萬六千五百人、○
      verse: 22
    - text: 以薩迦之子、循其室家、陀拉、爲陀拉族祖、普瓦、爲普瓦族祖、
      verse: 23
    - text: 雅述、爲雅述族祖、伸崙、爲伸崙族祖、
      verse: 24
    - text: 此以薩迦之室家、見核者、計六萬四千三百人、○
      verse: 25
    - text: 西布倫之子、循其室家、西列、爲西列族祖、以倫、爲以倫族祖、雅利、爲雅利族祖、
      verse: 26
    - text: 此西布倫之室家、見核者、計六萬有五百人、○
      verse: 27
    - text: 約瑟之子、循其室家、瑪拿西、以法蓮、
      verse: 28
    - text: 瑪拿西之子瑪吉、爲瑪吉族祖、瑪吉生基列、爲基列族祖、
      verse: 29
    - text: 基列之子伊以謝、爲伊以謝族祖、希勒、爲希勒族祖、
      verse: 30
    - text: 亞斯烈、爲亞斯烈族祖、示劍、爲示劍族祖、
      verse: 31
    - text: 示米大、爲示米大族祖、希弗、爲希弗族祖、
      verse: 32
    - text: 希弗子西羅非哈無子、有女名瑪拉、挪阿、曷拉、密迦、得撒、
      verse: 33
    - text: 此瑪拿西之室家、見核者、計五萬二千七百人、○
      verse: 34
    - text: 以法蓮之子、循其室家、書提拉、爲書提拉族祖、比結、爲比結族祖、他罕、爲他罕族祖、
      verse: 35
    - text: 書提拉之子以蘭、爲以蘭族祖、
      verse: 36
    - text: 此以法蓮之室家、見核者、計三萬二千五百人、以上所載、乃約瑟之子孫、循其室家、○
      verse: 37
    - text: 便雅憫之子、循其室家、比拉、爲比拉族祖、亞實別、爲亞實別族祖、亞希蘭、爲亞希蘭族祖、
      verse: 38
    - text: 書反、爲書反族祖、戶反、爲戶反族祖、
      verse: 39
    - text: 比拉之子亞勒、乃幔、亞勒、爲亞勒族祖、乃幔、爲乃幔族祖、
      verse: 40
    - text: 此便雅憫之子孫、循其室家、見核者、計四萬五千六百人、○
      verse: 41
    - text: 但之子、循其室家、書含、爲書含族祖、
      verse: 42
    - text: 書含之室家見核者、計六萬四千四百人、○
      verse: 43
    - text: 亞設之子、循其室家、音拿、爲音拿族祖、亦施韋、爲亦施韋族祖、比利亞、爲比利亞族祖、
      verse: 44
    - text: 比利亞之子希別、爲希別族祖、瑪結、爲瑪結族祖、
      verse: 45
    - text: 亞設之女名西拉、
      verse: 46
    - text: 此亞設之子孫、循其室家、見核者、計五萬三千四百人、○
      verse: 47
    - text: 拿弗他利之子、循其室家、雅薛、爲雅薛族祖、沽尼、爲沽尼族祖、
      verse: 48
    - text: 耶色、爲耶色族祖、示冷、爲示冷族祖、
      verse: 49
    - text: 此拿弗他利之子孫、循其室家、見核者、計四萬五千四百人、
      verse: 50
    - text: 以色列族見核者、共計六十萬一千七百三十人、○
      verse: 51
    - text: 耶和華諭摩西曰、
      verse: 52
    - text: 分土與衆爲業、循其名數、
      verse: 53
    - text: 人衆則給業多、人寡則給業少、所給之業、依其所核之數、
      verse: 54
    - text: 惟地必掣籤而分之、循厥祖之支派、而得其業、
      verse: 55
    - text: 衆寡之間、所當分者、掣籤而定、
      verse: 56
    - text: 利未之族、循其室家、見核者、革順、爲革順族祖、哥轄、爲哥轄族祖、米拉利、爲米拉利族祖、
      verse: 57
    - text: 利未之室家、乃立尼家、希伯倫家、瑪利家、母示家、可拉家、
      verse: 58
    - text: 哥轄生暗蘭、暗蘭之妻、乃利未之孫、生於埃及、名約基別、適暗蘭生亞倫、摩西、與其姊米利暗、
      verse: 59
    - text: 亞倫生拿答、亞比戶、以利亞撒、以他瑪、
      verse: 60
    - text: 拿答亞比戶以不聖之火、獻於耶和華而死、
      verse: 61
    - text: 利未族之丁男、自一月以上見核者、計二萬有三千、未與以色列族同核、因於以色列中未得其業、
      verse: 62
    - text: 以上所載、乃在摩押平原、約但河濱、耶利哥相對之所、摩西與祭司以利亞撒、所核以色列之衆、
      verse: 63
    - text: 昔在西乃野、摩西與祭司亞倫所核以色列人中、今無一人在其數者、
      verse: 64
    - text: 蓋耶和華曾有言曰、其人必死於曠野、故耶孚尼子迦勒、嫩之子約書亞而外、靡有孑遺、
      verse: 65
  - chapter: 27
    verses:
    - text: 約瑟子瑪拿西族、瑪拿西元孫、瑪吉曾孫、基列孫、希弗子西羅非哈之女瑪拉、挪阿、曷拉、密迦、得撒、
      verse: 1
    - text: 俱至會幕門、立於摩西與祭司以利亞撒、及會長會衆之前曰、
      verse: 2
    - text: 我父死於曠野、不在可拉黨中、集攻耶和華、第爲己罪而死、而無子嗣、
      verse: 3
    - text: 何因無子、而删其名、絕於譜系、請在叔伯之中、以產予我、
      verse: 4
    - text: 摩西以其事呈於耶和華、
      verse: 5
    - text: 耶和華諭摩西曰、
      verse: 6
    - text: 西羅非哈女之言是也、必以其父之產歸之、俾在叔伯中有其恆業、
      verse: 7
    - text: 爾告以色列族云、如人死而無子、必歸其業於女、
      verse: 8
    - text: 無女則歸諸兄弟、
      verse: 9
    - text: 無兄弟則歸諸叔伯、
      verse: 10
    - text: 無叔伯則歸諸近親、爲以色列族之典章律例、循耶和華所諭摩西之命、○
      verse: 11
    - text: 耶和華諭摩西曰、爾陟亞巴琳山、觀我所賜以色列族之地、
      verse: 12
    - text: 爾旣觀之、必歸乃祖、如爾兄亞倫然、
      verse: 13
    - text: 昔在尋野水濱、會衆紛爭、爾曹悖逆我命、不於民前尊我爲聖、所言之水、在加低斯米利巴、
      verse: 14
    - text: 摩西籲耶和華曰、
      verse: 15
    - text: 請耶和華、世人諸神之上帝、簡立一人、統轄會衆、
      verse: 16
    - text: 出入其前、導之往返、免耶和華會衆、猶羊之無牧、
      verse: 17
    - text: 耶和華諭摩西曰、嫩之子約書亞、乃感於神、汝可取之、按手其上、
      verse: 18
    - text: 置於祭司以利亞撒及會衆前、付託以命、
      verse: 19
    - text: 以汝尊榮、加諸其身、使以色列會衆無不聽從、
      verse: 20
    - text: 彼必立於祭司以利亞撒前、以利亞撒爲之諮諏烏陵於耶和華前、彼及以色列會衆、必聽其命而出、亦聽其命而入、
      verse: 21
    - text: 摩西遵耶和華命、取約書亞、使立於祭司以利亞撒及會衆前、
      verse: 22
    - text: 按手其上、以命託之、循耶和華所諭摩西之命、
      verse: 23
  - chapter: 28
    verses:
    - text: 耶和華諭摩西曰、
      verse: 1
    - text: 命以色列族云、所獻於我之食、爲馨香之火祭、當循其期以獻、
      verse: 2
    - text: 更告之曰、所當日獻耶和華之火祭、卽一歲之牡羔二、純全無疵、恆爲燔祭、
      verse: 3
    - text: 朝一暮一、
      verse: 4
    - text: 又獻細麪伊法十分之一、和清油一欣四分之一、爲素祭、
      verse: 5
    - text: 昔在西乃山、所命恆獻燔祭、以爲馨香之火祭、奉於耶和華者、卽此、
      verse: 6
    - text: 獻其一羔、所奉灌祭之酒、一欣四分之一、必以醇醪奠於聖所、以爲灌祭、奉於耶和華、
      verse: 7
    - text: 薄暮獻其一羔、循其清晨素祭灌祭之例、以爲馨香之火祭、奉於耶和華、○
      verse: 8
    - text: 值安息日、獻一歲之牡羔二、純全無疵、和油之細麪伊法十分之二、爲素祭、及其灌祭、
      verse: 9
    - text: 此每安息日所獻之燔祭、在恆獻之燔祭、及灌祭而外也、○
      verse: 10
    - text: 月朔、必以燔祭獻耶和華、牡犢二、牡綿羊一、一歲之羔七、純全無疵、
      verse: 11
    - text: 爲每牡犢、獻和油之細麪伊法十分之三、爲素祭、爲牡綿羊、獻和油之細麪伊法十分之二、爲素祭、
      verse: 12
    - text: 爲每羔羊、獻和油之細麪伊法十分之一、爲素祭、均爲燔祭、以爲馨香之火祭、奉於耶和華、
      verse: 13
    - text: 所奉灌祭、爲每牡犢、用酒一欣之半、爲牡綿羊、用一欣三分之一、爲每羔羊、用一欣四分之一、一歲之中、每月所獻爲燔祭者、卽此、
      verse: 14
    - text: 恆獻之燔祭、及灌祭而外、亦獻一牡山羊於耶和華、爲贖罪祭、○
      verse: 15
    - text: 正月十四日、爲耶和華之逾越節、
      verse: 16
    - text: 是月之望、必守節期、當食無酵餅、歷至七日、
      verse: 17
    - text: 節之首日、必有聖會、毋作苦、
      verse: 18
    - text: 取牡犢二、牡綿羊一、一歲之羔七、純全無疵、獻於耶和華爲火祭、
      verse: 19
    - text: 所獻素祭、乃和油之細麪、爲每牡犢、用伊法十分之三、爲牡綿羊、用伊法十分之二、
      verse: 20
    - text: 爲每羔羊、用伊法十分之一、
      verse: 21
    - text: 更獻牡山羊一、爲贖罪祭、以贖爾罪、
      verse: 22
    - text: 上所獻者、乃在清晨恆獻燔祭之外、
      verse: 23
    - text: 恆獻之燔祭、及灌祭而外、宜循此例、七日中、每日獻火祭之食、以爲馨香、奉於耶和華、
      verse: 24
    - text: 越至七日、必有聖會、毋作苦、○
      verse: 25
    - text: 七七日節、初實之際、獻新素祭於耶和華時、必有聖會、毋作苦、
      verse: 26
    - text: 取牡犢二、牡綿羊一、一歲之羔七、獻爲燔祭、以爲馨香、奉於耶和華、
      verse: 27
    - text: 所獻素祭、乃和油之細麪、爲每牡犢、用伊法十分之三、爲牡綿羊、用伊法十分之二、
      verse: 28
    - text: 爲每羔羊、用伊法十分之一、
      verse: 29
    - text: 更獻牡山羊一、以贖爾罪、
      verse: 30
    - text: 上所獻者、必純全無疵、乃在恆獻之燔祭、及其素祭灌祭之外、
      verse: 31
  - chapter: 29
    verses:
    - text: 七月朔、乃吹角之期、必有聖會、毋作苦、
      verse: 1
    - text: 取牡犢一、牡綿羊一、一歲之羔七、純全無疵、獻爲燔祭、以爲馨香、奉於耶和華、
      verse: 2
    - text: 所獻素祭、乃和油之細麪、爲牡犢、用伊法十分之三、爲牡綿羊、用伊法十分之二、
      verse: 3
    - text: 爲每羔羊、用伊法十分之一、
      verse: 4
    - text: 更獻牡山羊一、爲贖罪祭、以贖爾罪、
      verse: 5
    - text: 此在月朔之燔祭素祭、與恆獻之燔祭素祭、及循例之灌祭之外、以爲馨香之火祭、奉於耶和華、○
      verse: 6
    - text: 七月十日、必有聖會、當苦其心、勿操作、
      verse: 7
    - text: 取牡犢一、牡綿羊一、一歲之羔七、純全無疵、獻爲燔祭、以爲馨香、奉於耶和華、
      verse: 8
    - text: 所獻素祭、乃和油之細麪、爲牡犢、用伊法十分之三、爲牡綿羊、用伊法十分之二、
      verse: 9
    - text: 爲每羔羊、用伊法十分之一、
      verse: 10
    - text: 更獻牡山羊一、爲贖罪祭、此在贖罪之祭、與恆獻之燔祭、及其素祭灌祭之外、○
      verse: 11
    - text: 七月十五日、必有聖會、毋作苦、七日守節、以奉事耶和華、
      verse: 12
    - text: 取牡犢十三、牡綿羊二、一歲之羔十四、純全無疵、獻爲燔祭、以爲馨香之火祭、奉於耶和華、
      verse: 13
    - text: 所獻素祭、乃和油之細麪、爲十三牡犢、各用伊法十分之三、爲二牡綿羊、各用伊法十分之二、
      verse: 14
    - text: 爲十四羔羊、各用伊法十分之一、
      verse: 15
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 16
    - text: 二日必獻牡犢十二、牡綿羊二、一歲之羔十四、純全無疵、
      verse: 17
    - text: 所獻素祭、灌祭、均依牡犢牡綿羊及羔之數、俱循其例、
      verse: 18
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 19
    - text: 三日必獻牡犢十一、牡綿羊二、一歲之羔十四、純全無疵、
      verse: 20
    - text: 所獻素祭灌祭、均依牡犢牡綿羊及羔之數、俱循其例、
      verse: 21
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 22
    - text: 四日必獻牡犢十、牡綿羊二、一歲之羔十四、純全無疵、
      verse: 23
    - text: 所獻素祭灌祭、均依牡犢牡綿羊及羔之數、俱循其例、
      verse: 24
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 25
    - text: 五日必獻牡犢九、牡綿羊二、一歲之羔十四、純全無疵、
      verse: 26
    - text: 所獻素祭灌祭、均依牡犢牡綿羊及羔之數、俱循其例、
      verse: 27
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 28
    - text: 六日必獻牡犢八、牡綿羊二、一歲之羔十四、純全無疵、
      verse: 29
    - text: 所獻素祭灌祭、均依牡犢牡綿羊及羔之數、俱循其例、
      verse: 30
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 31
    - text: 七日必獻牡犢七、牡綿羊二、一歲之羔十四、純全無疵、
      verse: 32
    - text: 所獻素祭灌祭、均依牡犢牡綿羊及羔之數、俱循其例、
      verse: 33
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 34
    - text: 八日必有肅會、毋作苦、
      verse: 35
    - text: 取牡犢一、牡綿羊一、一歲之羔七、純全無疵、獻爲燔祭、以爲馨香之火祭、奉於耶和華、
      verse: 36
    - text: 所獻素祭灌祭、均依牡犢牡綿羊及羔之數、俱循其例、
      verse: 37
    - text: 更獻牡山羊一、爲贖罪祭、此在恆獻之燔祭、及其素祭灌祭之外、○
      verse: 38
    - text: 值節期、必以上所言者、獻於耶和華、以爲燔祭、素祭、灌祭、酬恩祭、此在許願樂獻之祭而外、
      verse: 39
    - text: 摩西告以色列族、俱循耶和華所命、
      verse: 40
  - chapter: 30
    verses:
    - text: 摩西告以色列族長曰、耶和華命曰、
      verse: 1
    - text: 如人指耶和華許願、或發誓以制其心、則勿食言、必循其口所出、
      verse: 2
    - text: 若女年幼、尚在父家、指耶和華許願、以束其身、
      verse: 3
    - text: 若父聞其所許之願、制心之約、默然無語、則其所許之願、制心之約爲定、
      verse: 4
    - text: 如父聞而不允、則其所許之願、制心之約弗定、耶和華必宥之、因其父不允也、
      verse: 5
    - text: 如女許願、或造次出言、以制其心、而後適人、
      verse: 6
    - text: 夫聞之日、默然無語、則其所許之願、制心之約爲定、
      verse: 7
    - text: 如夫聞而不允、則其所許之願、造次制心之言以廢、耶和華必宥之、
      verse: 8
    - text: 惟嫠婦棄婦、所許的願當償、制心之約爲定、
      verse: 9
    - text: 如婦在夫家許願、或發誓以制其心、
      verse: 10
    - text: 夫聞默然、而不之禁、則其所許之願、制心之約爲定、
      verse: 11
    - text: 如夫聞而廢之、則其許願所出之言、制心之約弗定、耶和華必宥之、因其夫廢之也、
      verse: 12
    - text: 婦或許願、或發誓束身、以苦其心、夫可成之、亦可廢之、
      verse: 13
    - text: 如夫歷日默然無語、則其所許之願、束身之約、爲夫所定、蓋聞之而默然也、
      verse: 14
    - text: 如夫聞而廢之、必負其罪、
      verse: 15
    - text: 以上所載、乃耶和華所諭摩西、夫於其婦、父於在家之幼女、其例若此、
      verse: 16
  - chapter: 31
    verses:
    - text: 耶和華諭摩西曰、
      verse: 1
    - text: 當擊米甸人、爲以色列族報仇、後歸乃祖、
      verse: 2
    - text: 摩西告民曰、爾中簡人、執兵出征、攻米甸人、爲耶和華復仇、
      verse: 3
    - text: 以色列支派、各出千人臨陳、
      verse: 4
    - text: 於是以色列支派各出千人、總計一萬二千、執兵備戰、
      verse: 5
    - text: 摩西遣之、又遣祭司以利亞撒子非尼哈、執聖所之器、與示警之角、
      verse: 6
    - text: 遂遵耶和華所諭摩西之命、與米甸戰、殲其丁男、
      verse: 7
    - text: 又殺米甸五王、以未、利金、蘇珥、戶珥、利巴、亦以刃戮比珥子巴蘭、
      verse: 8
    - text: 以色列人虜其婦孺、奪其牛羊、及其貨財、
      verse: 9
    - text: 所居之城邑、曁營壘、燬之以火、
      verse: 10
    - text: 貨財人物、刦之以歸、
      verse: 11
    - text: 以所虜之人與財物、攜至摩押平原、約但河濱、耶利哥相對之營壘、詣摩西及祭司以利亞撒、與以色列會衆、○
      verse: 12
    - text: 摩西及祭司以利亞撒、曁諸會長、出營以迓、
      verse: 13
    - text: 摩西見自陳而歸之軍長、千夫長、百夫長、怒之曰、
      verse: 14
    - text: 爾生存衆婦乎、
      verse: 15
    - text: 彼從巴蘭之謀、使以色列族因奉毘珥、干罪於耶和華、致疫行於耶和華之會、
      verse: 16
    - text: 當殺幼穉中諸男、並殺與男同寢諸婦、
      verse: 17
    - text: 惟未與男同寢之幼女、爾可爲己存其生命、
      verse: 18
    - text: 爾曹居於營外七日、凡殺人、或捫尸者、必於三日七日自潔、所虜之人亦然、
      verse: 19
    - text: 當緣衣皮毛木諸物自潔、
      verse: 20
    - text: 祭司以利亞撒告臨陳之軍士曰、耶和華所諭摩西之典章、卽此、
      verse: 21
    - text: 惟金銀銅鐵錫鉛、
      verse: 22
    - text: 能勝火者、當使經火、然後爲潔、亦當滌以去汚之水、如不克勝火之物、必滌以水、
      verse: 23
    - text: 越至七日、爾當澣衣、然後爲潔、可入於營、○
      verse: 24
    - text: 耶和華諭摩西曰、
      verse: 25
    - text: 汝與祭司以利亞撒、曁會中族長、宜計所虜之人與畜、
      verse: 26
    - text: 分之爲二、一歸臨陳之軍士、一歸會衆、
      verse: 27
    - text: 臨陳軍士所得之半、人驢牛羊、五百輸一、貢於耶和華、
      verse: 28
    - text: 付諸祭司以利亞撒、以爲舉祭、獻於耶和華、
      verse: 29
    - text: 以色列人所得之半、人驢牛羊、與各牲畜、五十輸一、以給守耶和華幕之利未人、
      verse: 30
    - text: 摩西及祭司以利亞撒、遵耶和華所諭而行、
      verse: 31
    - text: 軍士所虜之物外、計獲羊六十七萬五千、
      verse: 32
    - text: 牛七萬二千、
      verse: 33
    - text: 驢六萬一千、
      verse: 34
    - text: 未與男同寢之女、三萬二千、
      verse: 35
    - text: 臨陳者所得之半、計羊三十三萬七千五百、
      verse: 36
    - text: 貢於耶和華者、六百七十五、
      verse: 37
    - text: 牛三萬六千、貢於耶和華者七十二、
      verse: 38
    - text: 驢三萬有五百、貢於耶和華者六十一、
      verse: 39
    - text: 人一萬六千、貢於耶和華者三十二、
      verse: 40
    - text: 所貢於耶和華、以爲舉祭者、摩西付諸祭司以利亞撒、遵耶和華所命、
      verse: 41
    - text: 軍士所獲之物、摩西取其半、歸以色列會衆者、
      verse: 42
    - text: 計羊三十三萬七千五百、
      verse: 43
    - text: 牛三萬六千、
      verse: 44
    - text: 驢三萬有五百、
      verse: 45
    - text: 人一萬六千、
      verse: 46
    - text: 摩西由斯人畜、五十取一、以給守耶和華幕之利未人、遵耶和華所命、○
      verse: 47
    - text: 軍長、千夫長、百夫長、咸就摩西、
      verse: 48
    - text: 曰、爾僕核數所統之軍士、不損一人、
      verse: 49
    - text: 茲攜禮物、獻於耶和華、各隨所得之金珠、足鏈、手釧、指環、耳環、臂釧、以爲己命贖罪於耶和華前、
      verse: 50
    - text: 摩西與祭司以利亞撒、收其金製之寶、
      verse: 51
    - text: 千夫長百夫長所獻於耶和華之舉祭、其金計一萬六千七百五十舍客勒、
      verse: 52
    - text: 軍士所獲者爲己有、
      verse: 53
    - text: 摩西與祭司以利亞撒、取千夫長百夫長之金、攜入會幕、以爲以色列族之記誌、在耶和華前、
      verse: 54
  - chapter: 32
    verses:
    - text: 流便族、迦得族、牲畜衆多、見雅謝基列二地、堪爲牧畜之所、
      verse: 1
    - text: 乃就摩西及祭司以利亞撒、曁諸會長曰、
      verse: 2
    - text: 亞大錄、底本、雅謝、寧拉、希實本、以利亞利、示班、尼波、比穩、
      verse: 3
    - text: 卽耶和華於以色列族前、所攻取之地、堪爲牧畜之所、僕有羣畜、
      verse: 4
    - text: 如沾爾恩、請以斯地錫我爲業、毋庸攜我渡約但、
      verse: 5
    - text: 摩西曰、汝之昆弟往戰、汝安坐於此乎、
      verse: 6
    - text: 奚使以色列族灰心、不濟至耶和華所錫之地、
      verse: 7
    - text: 昔在加低斯巴尼亞、我遣爾祖窺察斯土、彼亦如是而行、
      verse: 8
    - text: 旣至以實各谷、而見其地、則使以色列族灰心、不入耶和華所錫之地、
      verse: 9
    - text: 當日耶和華怒而誓曰、
      verse: 10
    - text: 出埃及之衆、自二十歲以上者、旣不專從乎我、皆不獲見我所誓於亞伯拉罕以撒雅各之地、
      verse: 11
    - text: 惟基尼洗人耶孚尼子迦勒、嫩之子約書亞得見之、以其專從耶和華也、
      verse: 12
    - text: 維時、耶和華怒以色列族、使流離於曠野、歷四十年、迨及斯代之民、違逆耶和華者、盡皆滅沒、
      verse: 13
    - text: 今爾繼祖、增益罪人之數、使耶和華怒以色列族愈甚、
      verse: 14
    - text: 如爾違逆不從、彼必復遣以色列族於野、是爾滅斯有衆也、
      verse: 15
    - text: 其人進曰、我必在此、爲羣畜作牢、爲幼稚建邑、
      verse: 16
    - text: 我必備執兵械、爲以色列族之先導、攜入其所、惟我幼稚、緣畏斯土之民、必居於堅城、
      verse: 17
    - text: 我不旋返、迨以色列族各得其業、
      verse: 18
    - text: 我不與彼得業於約但西、因已得之約但東矣、
      verse: 19
    - text: 摩西曰、若爾如是而行、執兵爲戰於耶和華前、
      verse: 20
    - text: 所有軍士濟約但河、迨耶和華驅逐諸敵、
      verse: 21
    - text: 俾其地服耶和華、然後旋返、則在耶和華及以色列族前無辜、此地歸爾爲業、
      verse: 22
    - text: 不然、則干犯耶和華、當知罪必及爾、
      verse: 23
    - text: 可依所言而行、爲幼稚築邑、爲羣畜作牢、
      verse: 24
    - text: 迦得流便二族、對摩西曰、僕循我主之命、
      verse: 25
    - text: 妻孥牛羊、留於基列諸邑、
      verse: 26
    - text: 僕必濟河、所有執兵之士、爲戰於耶和華前、從我主所言、○
      verse: 27
    - text: 摩西命祭司以利亞撒、嫩之子約書亞、及以色列支派之族長、
      verse: 28
    - text: 曰、如迦得流便二族、凡執兵備戰者、偕爾有衆、於耶和華前、濟約但河、攻取其地、則必以基列地與之爲業、
      verse: 29
    - text: 若不執兵偕濟、則必得業於爾中、在迦南地、
      verse: 30
    - text: 迦得流便二族對曰、耶和華所命、僕將遵行、
      verse: 31
    - text: 我必於耶和華前、執兵濟河、至迦南地、惟我之業、在約但東、
      verse: 32
    - text: 於是摩西以亞摩利王西宏、巴珊王噩之地、及境內之城邑、四周之鄉里、俱給迦得流便二族、約瑟子瑪拿西支派之半、○
      verse: 33
    - text: 迦得人建築底本、亞他錄、亞羅珥、
      verse: 34
    - text: 亞他錄朔反、雅謝、約比哈、
      verse: 35
    - text: 伯寧拉、伯哈蘭、皆爲堅城、亦作羊牢、
      verse: 36
    - text: 流便人建築希實本、以利亞利、基列亭、
      verse: 37
    - text: 尼波、巴力免、此二邑易其名、又建築西比瑪、俱以新名稱之、
      verse: 38
    - text: 瑪拿西子瑪吉之裔、往取基列、驅逐亞摩利人、
      verse: 39
    - text: 摩西卽以其地錫之、遂處其中、
      verse: 40
    - text: 瑪拿西子睚珥、往取其鄉里、稱之爲哈倭特睚珥、
      verse: 41
    - text: 挪巴往取基納與其鄉里、以己名稱之爲挪巴、
      verse: 42
  - chapter: 33
    verses:
    - text: 以色列族循其行伍、從摩西亞倫出埃及地、歷程如左、
      verse: 1
    - text: 摩西遵耶和華命、以其所歷之程、筆之於書、
      verse: 2
    - text: 正月之望、逾越節之翌日、以色列族自蘭塞啟行、昂然而出、爲埃及人目擊、
      verse: 3
    - text: 時埃及人喪其長子、爲耶和華所擊者、彼之諸神、耶和華亦譴之、
      verse: 4
    - text: 以色列族自蘭塞啟行、建營於疎割、
      verse: 5
    - text: 自疎割啟行、建營於濱野之以倘、
      verse: 6
    - text: 自以倘啟行、返而至於比哈希錄、巴力洗分相對之所、建營於密奪、
      verse: 7
    - text: 自比哈希錄啟行、經海而入伊坦之野、歷程三日、建營於瑪拉、
      verse: 8
    - text: 自瑪拉啟行、至以琳、在彼有水泉十二、椶樹七十、遂建營焉、
      verse: 9
    - text: 自以琳啟行、建營於紅海之濱、
      verse: 10
    - text: 自紅海濱啟行、建營於汛野、
      verse: 11
    - text: 自汛野啟行、建營於脫加、
      verse: 12
    - text: 自脫加啟行、建營於亞錄、
      verse: 13
    - text: 自亞錄啟行、建營於利非訂、在彼、民衆無水可飲、
      verse: 14
    - text: 自利非訂啟行、建營於西乃野、
      verse: 15
    - text: 自西乃野啟行、建營於基博羅哈他瓦、
      verse: 16
    - text: 自基博羅哈他瓦啟行、建營於哈洗錄、
      verse: 17
    - text: 自哈洗錄啟行、建營於利提瑪、
      verse: 18
    - text: 自利提瑪啟行、建營於臨門帕烈、
      verse: 19
    - text: 自臨門帕烈啟行、建營於立拿、
      verse: 20
    - text: 自立拿啟行、建營於勒撒、
      verse: 21
    - text: 自勒撒啟行、建營於基希拉他、
      verse: 22
    - text: 自基希拉他啟行、建營於沙斐山、
      verse: 23
    - text: 自沙斐山啟行、建營於哈拉大、
      verse: 24
    - text: 自哈拉大啟行、建營於瑪吉希錄、
      verse: 25
    - text: 自瑪吉希錄啟行、建營於他哈、
      verse: 26
    - text: 自他哈啟行、建營於他拉、
      verse: 27
    - text: 自他拉啟行、建營於密加、
      verse: 28
    - text: 自密加啟行、建營於哈摩拿、
      verse: 29
    - text: 自哈摩拿啟行、建營於摩西錄、
      verse: 30
    - text: 自摩西錄啟行、建營於比尼雅干、
      verse: 31
    - text: 自比尼雅干啟行、建營於曷哈及甲、
      verse: 32
    - text: 自曷哈及甲啟行、建營於約巴他、
      verse: 33
    - text: 自約巴他啟行、建營於阿博拿、
      verse: 34
    - text: 自阿博拿啟行、建營於以旬迦別、
      verse: 35
    - text: 自以旬迦別啟行、建營於尋野、卽加低斯、
      verse: 36
    - text: 自加低斯啟行、建營於何珥山、在以東界、
      verse: 37
    - text: 以色列族出自埃及、歷四十年、五月朔、祭司亞倫遵耶和華命、陟何珥山而死、
      verse: 38
    - text: 時亞倫年一百二十三、
      verse: 39
    - text: 當時亞拉得王居於迦南之南、聞以色列族至、
      verse: 40
    - text: 以色列族自何珥山啟行、建營於撒摩拿、
      verse: 41
    - text: 自撒摩拿啟行、建營於普嫩、
      verse: 42
    - text: 自普嫩啟行、建營於阿伯、
      verse: 43
    - text: 自阿伯啟行、建營於以耶亞巴琳、在摩押界、
      verse: 44
    - text: 自以耶亞巴琳啟行、建營於底本迦得、
      verse: 45
    - text: 自底本迦得啟行、建營於亞門低比拉太音、
      verse: 46
    - text: 自亞門低比拉太音啟行、建營於尼波前、亞巴琳山、
      verse: 47
    - text: 自亞巴琳山啟行、建營於摩押平原、約但河濱、耶利哥相對之所、
      verse: 48
    - text: 沿約但河建營、自伯耶施末、至摩押平原之亞伯什亭、○
      verse: 49
    - text: 在摩押平原、約但河濱、耶利哥相對之所、耶和華諭摩西曰、
      verse: 50
    - text: 告以色列族云、汝渡約但入於迦南、
      verse: 51
    - text: 必於爾前驅其居民、壞其雕刻之木石、鎔鑄之偶像、毀厥崇邱、
      verse: 52
    - text: 必取其地而居之、蓋我以斯土賜汝爲業、
      verse: 53
    - text: 必掣籤分地、按爾室家、人衆則給地多、人寡則給地少、各隨所掣之籤、循其宗族、得以爲業、
      verse: 54
    - text: 斯土之民、爾不驅逐、則爾所遺者、必爲爾目中之刺、脅下之棘、擾爾於所居之地、
      verse: 55
    - text: 如是我將罰爾、猶欲罰彼然、
      verse: 56
  - chapter: 34
    verses:
    - text: 耶和華諭摩西曰、
      verse: 1
    - text: 告以色列族云、汝入迦南地、得其四境爲業、
      verse: 2
    - text: 爾之南境、起於尋野、近乎以東、南界自鹽海之極處而東、
      verse: 3
    - text: 繞亞克拉濱山之南、延至於尋、出加低斯巴尼亞之南、越哈薩亞達、至於押們、
      verse: 4
    - text: 自押們繞至埃及溪、止於大海、
      verse: 5
    - text: 西界大海、
      verse: 6
    - text: 北界起於大海、延至何珥山、
      verse: 7
    - text: 自何珥山至哈馬郊、延及西達達、
      verse: 8
    - text: 自西斐崙而往、至哈薩以難爲極、是爲爾之北界、
      verse: 9
    - text: 東界起於哈薩以難、延至示番、
      verse: 10
    - text: 自示番延至利比拉、在亞延之東、又至基尼烈海之東隅、
      verse: 11
    - text: 沿約但河、至鹽海爲極、爾地四界、卽此、
      verse: 12
    - text: 摩西告以色列族曰、斯卽耶和華所命、掣籤分於九支派、及半支派之地、
      verse: 13
    - text: 蓋流便迦得二支派、及瑪拿西半支派、循其宗族、已得其業、
      verse: 14
    - text: 在約但東、與耶利哥相對、日出之處、○
      verse: 15
    - text: 耶和華諭摩西曰、
      verse: 16
    - text: 爲爾分地爲業者、乃祭司以利亞撒、嫩之子約書亞、
      verse: 17
    - text: 又簡各支派牧伯一人、
      verse: 18
    - text: 其人之名、猶大支派、耶孚尼子迦勒、
      verse: 19
    - text: 西緬支派、亞米忽子示母利、
      verse: 20
    - text: 便雅憫支派、基斯崙子以利達、
      verse: 21
    - text: 但之支派、約利子布基、
      verse: 22
    - text: 約瑟子瑪拿西支派、以弗子漢聶、
      verse: 23
    - text: 以法蓮支派、拾弗但子基母利、
      verse: 24
    - text: 西布倫支派、帕納子以利撒番、
      verse: 25
    - text: 以薩迦支派、阿散子帕鐵、
      verse: 26
    - text: 亞設支派、示羅米子亞希忽、
      verse: 27
    - text: 拿弗他利支派、亞米忽子比大黑、
      verse: 28
    - text: 以上所載、卽耶和華所命、以迦南地分以色列族爲業者、
      verse: 29
  - chapter: 35
    verses:
    - text: 在摩押平原、約但河濱、耶利哥相對之處、耶和華諭摩西曰、
      verse: 1
    - text: 命以色列族於其所得之業、以邑與郊予利未人、
      verse: 2
    - text: 其邑爲民居處、其郊爲置牛羊牲畜物產之所、
      verse: 3
    - text: 所予利未人者、邑垣而外、四周一千肘爲郊、
      verse: 4
    - text: 邑外之地、東西南北、各量二千肘、邑在其中、此卽邑之郊也、
      verse: 5
    - text: 所予利未人之邑、其中有逃城六、使誤殺人者可遁於彼、此外又予邑四十有二、
      verse: 6
    - text: 所予利未人之邑與郊、共四十有八、
      verse: 7
    - text: 以色列族所得之業、必視邑之多寡、以予利未人、邑多則所予者多、邑寡則所予者寡、各循所得之業而予焉、○
      verse: 8
    - text: 耶和華諭摩西曰、
      verse: 9
    - text: 告以色列族云、汝渡約但、入於迦南、
      verse: 10
    - text: 必簡邑爲逃城、使誤殺人者可遁於彼、
      verse: 11
    - text: 此邑爲避復仇者之所、俾誤殺人者不致死亡、俟見鞫於會衆、
      verse: 12
    - text: 逃城必有其六、
      verse: 13
    - text: 約但東三、迦南地三、
      verse: 14
    - text: 此六邑、爲以色列族、及旅於其中者之避所、凡誤殺人者、可遁於彼、
      verse: 15
    - text: 若以鐵器擊人至死、是爲故殺、故殺人者殺毋赦、
      verse: 16
    - text: 若以石擊人至死、是爲故殺、故殺人者殺毋赦、
      verse: 17
    - text: 若以木器擊人至死、是爲故殺、故殺人者殺毋赦、
      verse: 18
    - text: 故殺人者、復仇者必殺之、遇卽殺之、
      verse: 19
    - text: 若蓄怨而仆人、或潛伏而以物擲人至死、
      verse: 20
    - text: 或因憾而手擊人至死、是爲故殺、故殺人者殺毋赦、復仇者遇卽殺之、
      verse: 21
    - text: 如無釁隙、而猝然刺人、或非潛伏、而以物擲人、
      verse: 22
    - text: 或未之見、而以石擲人至死、本非結讎、亦非加害、
      verse: 23
    - text: 則會衆必於殺人復仇者之間、循例而剖析、
      verse: 24
    - text: 救誤殺人者、脫於復仇者之手、使遁逃城以居、待受聖膏之祭司長終焉、
      verse: 25
    - text: 如誤殺人者出逃城之境、
      verse: 26
    - text: 復仇者在邑外、遇而殺之、則無流血之罪、
      verse: 27
    - text: 緣彼當居逃城、待祭司長死、祭司長旣死、殺人者返其故土可也、
      verse: 28
    - text: 於爾所居之地、此爲律例、歷世弗替、
      verse: 29
    - text: 故殺人者、有人爲證、必殺毋赦、但證人惟一則不可、
      verse: 30
    - text: 故殺人者、不得以金贖其命、必殺毋赦、
      verse: 31
    - text: 遁於逃城者、祭司長未死之先、不可取其贖金、使歸故土、
      verse: 32
    - text: 如是、則不汚爾所居之地、蓋流人血、乃汚其地、非流殺人者之血、則無以潔之、
      verse: 33
    - text: 我耶和華居以色列族中、勿汚爾土、我所處者、
      verse: 34
  - chapter: 36
    verses:
    - text: 約瑟曾孫、瑪拿西孫、瑪吉子基列後裔之族長、
      verse: 1
    - text: 就摩西及以色列族長之爲牧伯者曰、耶和華命我主、掣籤分土、予以色列族爲業、亦命我主、以我昆弟西羅非哈之業予其女、
      verse: 2
    - text: 如適以色列他支派之人、則減我祖之業、而加於其夫之支派、如是、於我籤分之業有損、
      verse: 3
    - text: 值以色列族禧年、則女之業、必歸於其夫之支派、而我祖之業必減焉、
      verse: 4
    - text: 摩西遵耶和華命、告以色列族曰、約瑟子之支派、所言是也、
      verse: 5
    - text: 耶和華命曰、西羅非哈之女、任其適人、惟必適父同宗支派之人、
      verse: 6
    - text: 如是、以色列族之業、不至由此移彼、以色列各支派之人、守祖遺業、
      verse: 7
    - text: 凡以色列支派中、承業之女、必適其父同宗支派之人、使以色列族各承厥祖之遺業、
      verse: 8
    - text: 如是、則業不至由此移彼、以色列支派、必各守其業、
      verse: 9
    - text: 西羅非哈之女、遂遵耶和華命摩西之言而行、
      verse: 10
    - text: 其女瑪拉、得撒、曷拉、密迦、挪阿、俱適叔伯之子、
      verse: 11
    - text: 歸於約瑟子瑪拿西宗族、其業存於父之同宗支派、
      verse: 12
    - text: 以上所載、乃於摩押平原、約但河濱、耶利哥相對之所、耶和華藉摩西、告以色列族之誡命律例也、
      verse: 13
  name: Numbers
- chapters:
  - chapter: 1
    verses:
    - text: 此乃摩西宣於以色列衆之言、在約但東之曠野、疎弗相對之亞拉巴、巴蘭陀弗拉班哈洗錄底撒哈之間、
      verse: 1
    - text: 自何烈啟行、經西珥山、至加低斯巴尼亞、歷程十有一日、
      verse: 2
    - text: 四十年十一月朔、摩西遵耶和華命、悉諭以色列人、
      verse: 3
    - text: 時、摩西已戮居希實本之亞摩利王西宏、並在以得來、戮居亞斯他錄之巴珊王噩、
      verse: 4
    - text: 在約但東摩押地、始宣此律、曰、
      verse: 5
    - text: 昔在何烈、我上帝耶和華諭我儕云、爾居此山已久、
      verse: 6
    - text: 當啟行、改道至亞摩利山地、與附近之處、亞拉巴、山地、窪地、南土、沿海一帶、迦南地、利巴嫩、抵伯拉大河、
      verse: 7
    - text: 昔耶和華誓以斯土、錫爾祖亞伯拉罕以撒雅各、及其苗裔、今地具在爾前、可入而據之、○
      verse: 8
    - text: 當時我告爾曰、我不能獨負爾任、
      verse: 9
    - text: 爾上帝耶和華使爾昌熾、今爾如天星之多、
      verse: 10
    - text: 願爾祖之上帝耶和華、更增爾數千倍、循其所許、錫嘏於爾、
      verse: 11
    - text: 爾之繁劇、爾之重負、爾之爭競、我焉能獨任、
      verse: 12
    - text: 當循爾之支派、簡衆所識之明哲練達人、我立之爲爾長、
      verse: 13
    - text: 爾曹對曰、爾所言者、我儕行之、善也、
      verse: 14
    - text: 我遂於爾支派爲首者中、簡衆所識之明哲人、依爾支派、立之爲長、卽千夫長、百夫長、五十夫長、十夫長、及有司、
      verse: 15
    - text: 當時我命爾士師曰、爾聽訟、或人與宗族、或人與賓旅、當秉公以行鞫、
      verse: 16
    - text: 鞫時、毋行偏視、無論貴賤、必聽其詞、不可畏人、蓋鞫事屬上帝也、事遇難斷、則呈我聽之、
      verse: 17
    - text: 彼時我以爾所當行者、悉諭於爾、○
      verse: 18
    - text: 厥後、我儕遵我上帝耶和華命、自何烈啟行、經歷曠野、大而可畏、爾所目覩、道由亞摩利山地、至加低斯巴尼亞、
      verse: 19
    - text: 我告爾曰、爾已至亞摩利山地、卽我上帝耶和華所賜我者、
      verse: 20
    - text: 試觀爾上帝耶和華備斯土於爾前、當循爾祖之上帝耶和華言、前往據之、毋懼毋怯、
      verse: 21
    - text: 爾衆詣我曰、不如先遣人爲我窺其地、返而告我、當行何道、將至何邑、
      verse: 22
    - text: 斯事我視爲善、簡人十二、支派各一、
      verse: 23
    - text: 遂啟行登山、至以實各谷探之、
      verse: 24
    - text: 取其土產、攜至我所、復我曰、我上帝耶和華所賜我者、肥美之地也、
      verse: 25
    - text: 乃爾不願前往、逆爾上帝耶和華之命、
      verse: 26
    - text: 在幕中興怨言曰、耶和華憾我、故導我出埃及、付於亞摩利人之手、以殲滅我、
      verse: 27
    - text: 我將何往、我同儕使我喪膽、言斯土之民、較我修偉、城垣廣大鞏固、高可參天、且見亞衲族在彼、
      verse: 28
    - text: 我告爾曰、毋懼、毋畏之、
      verse: 29
    - text: 爾上帝耶和華爲爾先導、必爲爾戰、如昔行於埃及、爾所目擊者然、
      verse: 30
    - text: 又在曠野、由爾所經之道、至於此地、爾上帝耶和華保抱爾、如人之保抱其子、爲爾所見、
      verse: 31
    - text: 然在此事、爾不信爾上帝耶和華、
      verse: 32
    - text: 彼爲爾先導、擇張幕之所、夜以火、晝以雲、示爾當行之道、
      verse: 33
    - text: 耶和華聞爾言、怒而誓曰、
      verse: 34
    - text: 昔我誓以沃壤賜爾祖、此惡世之人、必無一得見者、
      verse: 35
    - text: 惟耶孚尼子迦勒專從耶和華、必得見之、其所履之地、我將賜之、及其子孫、
      verse: 36
    - text: 耶和華緣爾故、亦怒我曰、爾亦不得入此地、
      verse: 37
    - text: 惟侍爾者、嫩之子約書亞得入、當堅厥志、彼必使以色列人據有斯土、
      verse: 38
    - text: 爾之幼穉、所言必被虜者、爾之子女、不能別善惡者、必得入之、我將賜彼、使之據有其地、
      verse: 39
    - text: 惟爾當由紅海之道、而入曠野、
      verse: 40
    - text: 爾曹對曰、我獲罪於耶和華、願遵我上帝耶和華命、前往以戰、於是各佩軍器、急欲入山、
      verse: 41
    - text: 耶和華命我告民曰、毋往、毋戰、恐敗於敵、蓋我不在爾中、
      verse: 42
    - text: 我以告爾、爾不聽從、違耶和華命、擅自登山、
      verse: 43
    - text: 居山之亞摩利人、出而攻爾、追爾、勢若蜂擁、自西珥擊爾、至何珥瑪、
      verse: 44
    - text: 爾曹乃返、哭於耶和華前、耶和華不爲側耳、不聽爾聲、
      verse: 45
    - text: 於是爾居加低斯、積有多日、
      verse: 46
  - chapter: 2
    verses:
    - text: 厥後、我儕遵耶和華命、啟行旋返、由紅海之道、而入曠野、繞西珥山多日、
      verse: 1
    - text: 耶和華諭我曰、
      verse: 2
    - text: 爾繞此山已久、可轉而北行、
      verse: 3
    - text: 宜諭民曰、爾同族以掃子孫、居西珥山、爾過其境、彼必畏懼、爾其愼之、
      verse: 4
    - text: 勿與之爭、其地卽容一足之區、我不爾予、蓋我已將西珥山賜以掃爲業、
      verse: 5
    - text: 爾必以金、購糧而食、購水而飲、
      verse: 6
    - text: 蓋爾上帝耶和華、於爾凡百所爲、錫嘏於爾、彼知爾行於大野、偕爾歷四十年、爾無所缺、
      verse: 7
    - text: 於是我儕離我同族、卽以掃子孫、居於西珥山者、由亞拉巴之道、及以拉他以旬迦別、轉向摩押曠野而行、○
      verse: 8
    - text: 耶和華諭我曰、勿擾摩押、勿與之戰、其地我不爾予、蓋我已將亞珥賜羅得子孫爲業、
      verse: 9
    - text: 昔以米族居彼、其民衆多、軀幹修偉、如亞衲族然、
      verse: 10
    - text: 斯民與亞衲族、同爲利乏音族、摩押人稱之爲以米族、
      verse: 11
    - text: 昔何利人居西珥、以掃子孫滅之、繼居其地、如以色列人所行於耶和華賜以爲業之地者然、
      verse: 12
    - text: 耶和華亦諭我曰、今起、渡撒烈溪、我儕遂渡之、
      verse: 13
    - text: 自離加低斯巴尼亞、至渡撒烈溪時、歷三十有八年、斯時也、此代武士俱絕於營中、如耶和華所誓之言、
      verse: 14
    - text: 蓋耶和華攻之、使盡滅於營中、○
      verse: 15
    - text: 民中武士、旣已盡滅、
      verse: 16
    - text: 耶和華諭我曰、
      verse: 17
    - text: 今日爾經摩押邊隅之亞珥、
      verse: 18
    - text: 近亞捫族、勿擾之、勿與戰、其地我不爾予、蓋我已賜羅得子孫爲業、
      verse: 19
    - text: 斯土亦屬利乏音、昔爲利乏音族所居、亞捫人稱之爲散送冥、
      verse: 20
    - text: 其民衆多、軀幹修偉、如亞衲族然、耶和華滅之於亞捫人前、使繼居其地、
      verse: 21
    - text: 如爲以掃子孫、居西珥者、滅何利人於其前、使繼居其地、以至今日、
      verse: 22
    - text: 又有亞衞人村居、延及迦薩、迦斐託人出而滅之、繼居其地、
      verse: 23
    - text: 耶和華亦諭我曰、爾起前往、度亞嫩谷、我以亞摩利人希實本王西宏、及其土地、付於爾手、可與之戰、肇業於斯、
      verse: 24
    - text: 自今日始、我使天下萬民、緣爾而懼、彼聞爾名、無不戰慄憯怛、○
      verse: 25
    - text: 摩西曰、我自基底莫野、遣使往見希實本王西宏、以和好之言告之云、
      verse: 26
    - text: 請容我經爾地、必由大道、不偏於左、不偏於右、
      verse: 27
    - text: 爾受我金、鬻我以糧、給我以水、第容我過爾境、
      verse: 28
    - text: 待遇我儕、若居西珥之以掃子孫、居亞珥之摩押人所爲、迨我渡約但、至我上帝耶和華賜我之地、
      verse: 29
    - text: 乃希實本王西宏、不容我過其境、蓋爾上帝耶和華使其心志頑梗、致付爾手、有如今日、
      verse: 30
    - text: 耶和華又諭我曰、我今以西宏及其地、始付於爾、據以爲業、
      verse: 31
    - text: 西宏率其民衆、出而攻我、戰於雅雜、
      verse: 32
    - text: 我上帝耶和華付之於我、我遂擊之、爰及其子與民、
      verse: 33
    - text: 取其諸邑、殲滅居民、曁厥婦孺、靡有孑遺、
      verse: 34
    - text: 惟彼牲畜、與諸邑之財物、爲我所得、
      verse: 35
    - text: 自亞嫩谷濱之亞羅珥、及谷中之邑、至於基列、無一崇高之城、不爲我所拔者、我上帝耶和華、盡付於我矣、
      verse: 36
    - text: 惟亞捫人之境、卽沿雅博溪之地、山中之邑、凡我上帝耶和華所禁者、爾未近之、
      verse: 37
  - chapter: 3
    verses:
    - text: 我儕轉由巴珊之道、巴珊王噩、率其民衆咸出、與我戰於以得來、
      verse: 1
    - text: 耶和華諭我曰、毋畏之、彼及其民與地、我悉付於爾手、爾待之、如昔待居希實本之亞摩利王西宏然、
      verse: 2
    - text: 於是我上帝耶和華、以巴珊王噩及其民、付於我手、我擊之、至無所遺、
      verse: 3
    - text: 取其諸邑、無邑不爲我儕所得、邑凡六十、乃亞珥歌伯全境、卽噩之國巴珊也、
      verse: 4
    - text: 諸邑俱有高垣、與門及楗、此外無垣之鄉里甚衆、
      verse: 5
    - text: 我滅其邑、殲厥居民、及其婦孺、如昔行於希實本王西宏者然、
      verse: 6
    - text: 惟彼牲畜、與邑中財物、爲我所得、
      verse: 7
    - text: 當時我自約但東、亞摩利二王之手、取其土地、自亞嫩谷、至黑門山、
      verse: 8
    - text: 黑門山、西頓人稱爲西連、亞摩利人稱爲示尼珥、
      verse: 9
    - text: 其平原諸邑、基列全地、巴珊全地、以及撒迦與以得來、乃噩之國、巴珊之邑、悉爲我取、
      verse: 10
    - text: 利乏音族所存者、惟巴珊王噩、其床以鐵爲之、長九肘、廣四肘、以人肘爲度、今在亞捫人之拉巴邑、
      verse: 11
    - text: 時、我儕旣得斯土、自亞嫩谷濱之亞羅珥、及基列山之半、與其諸邑、我以之予流便族、迦得族、
      verse: 12
    - text: 基列餘地、及噩之國巴珊全地、亞珥歌伯四境、我以之予瑪拿西支派之半、巴珊昔稱爲利乏音地、
      verse: 13
    - text: 瑪拿西裔睚珥、得亞珥歌伯四境、至基述瑪迦二族之界、依其名、稱巴珊爲哈倭特睚珥、以至今日、
      verse: 14
    - text: 我以基列予瑪吉、
      verse: 15
    - text: 自基列至亞嫩谷、以谷中爲界、抵亞捫界之雅博溪、
      verse: 16
    - text: 及亞拉巴、沿約但河之地、自基尼列、至亞拉巴之鹽海、並毘斯迦山麓以東之地、悉以予流便族、迦得族、○
      verse: 17
    - text: 時、我命爾曰、爾上帝耶和華、旣以斯土錫爾爲業、爾之勇士、必皆執兵、先爾兄弟以色列人而往、
      verse: 18
    - text: 我知爾牲畜衆多、爾之妻孥牲畜、可留於我予爾之邑、
      verse: 19
    - text: 迨爾兄弟於約但西、得爾上帝耶和華所錫之地、而享安息、與爾無異、後則返我予爾爲業之地、
      verse: 20
    - text: 我又命約書亞曰、爾上帝耶和華所行於二王者、爾悉目擊、今爾所往諸國、耶和華亦如是待之、
      verse: 21
    - text: 毋畏之、蓋爲爾戰者、爾上帝耶和華也、○
      verse: 22
    - text: 時、我祈耶和華曰、
      verse: 23
    - text: 主耶和華歟、爾以大威大能、顯示爾僕、在天在地、尚有何神、能爲爾所爲、行爾所行大能之事乎、
      verse: 24
    - text: 求爾容我渡約但、觀河西之美地佳山、及利巴嫩、
      verse: 25
    - text: 惟耶和華緣爾曹故怒我、不允我所求、諭我曰、如是足矣、勿以此事、再言於我、
      verse: 26
    - text: 爾可登毘斯迦巔、向東西南北而瞻望、以目觀之、不得渡約但、
      verse: 27
    - text: 當命約書亞、勗之壯之、因其必率斯民而渡、俾承爾所將見之地、
      verse: 28
    - text: 我儕遂居伯毘珥相對之谷中、
      verse: 29
  - chapter: 4
    verses:
    - text: 以色列人歟、我今教爾遵守之典章律例、宜聽從之以得生、爾祖之上帝耶和華賜爾之地、可入而承之、
      verse: 1
    - text: 我所諭爾之言、不可增、亦不可減、惟遵爾上帝耶和華之誡命、我所諭爾者、
      verse: 2
    - text: 耶和華緣巴力毘珥所行之事、乃爾目擊、凡從巴力毘珥者、爾上帝耶和華已滅之於爾中、
      verse: 3
    - text: 惟爾附爾上帝耶和華者、迄今尚存、
      verse: 4
    - text: 我遵我上帝耶和華所命、教爾以典章律例、使行於入而爲業之地、
      verse: 5
    - text: 守之行之、是爲爾之智慧通達、在列邦民前、彼聞此典章、必曰、此大國、乃智慧通達之民也、
      verse: 6
    - text: 有何大國、得神近之、猶我上帝耶和華於我禱時之近我乎、
      verse: 7
    - text: 有何大國、典章律例、如是公平、若我今日所宣於爾者乎、○
      verse: 8
    - text: 惟當自愼、謹守乃心、免忘爾目所見、畢生不去於懷、以之示爾子孫、
      verse: 9
    - text: 昔爾在何烈、立於爾上帝耶和華前時、耶和華諭我曰、當集斯民、我使之聽我言、俾其在世、一生學寅畏我、而教子女、
      verse: 10
    - text: 爾遂來前、立於山下、火焚於山、其焰冲天、陰雲密布、幽暗晦冥、
      verse: 11
    - text: 耶和華由火中諭爾、爾聞其聲、不見其象、
      verse: 12
    - text: 彼以爾所當守之約示爾、十誡是也、並書之二石版、
      verse: 13
    - text: 耶和華命我以典章律例教爾、使爾行於所往據以爲業之地、
      verse: 14
    - text: 昔在何烈、耶和華由火中諭爾時、爾曹未見何像、故當謹愼、
      verse: 15
    - text: 恐爾自敗、雕偶以仿諸像、或男或女、
      verse: 16
    - text: 或地上走獸、空中飛禽、
      verse: 17
    - text: 或地上昆蟲、水中鱗介、
      verse: 18
    - text: 又恐爾仰觀於天、見日月星諸象、乃爾上帝耶和華爲天下萬民所陳者、受惑而崇事之、
      verse: 19
    - text: 耶和華導爾出埃及、脫於冶爐、以爲其業之民、有如今日、
      verse: 20
    - text: 耶和華緣爾故怒我、誓不容我渡約但、入其錫爾爲業之美地、
      verse: 21
    - text: 我必死於此、不得渡約但、惟爾其濟、得彼沃土、
      verse: 22
    - text: 爾當謹愼、免忘爾上帝耶和華與爾所立之約、爲己雕偶、仿其所禁諸物之像、
      verse: 23
    - text: 蓋爾上帝耶和華乃烈火、忌邪之上帝、○
      verse: 24
    - text: 厥後、爾久居斯土、生子生孫、如其自敗、依像雕偶、作惡於爾上帝耶和華前、以激其怒、
      verse: 25
    - text: 我今日籲天地爲證、爾於濟約但所承之地、必速絕滅、不得延年、淪胥以亡、
      verse: 26
    - text: 耶和華必散爾於列邦、在其導爾所至之國、餘者無幾、
      verse: 27
    - text: 爾曹在彼、將事人手所造木石之神、不能見聞食嗅者、
      verse: 28
    - text: 惟爾在彼、盡心盡意求爾上帝耶和華、則必得之、
      verse: 29
    - text: 迨至季世、爾遇苦難、所言諸事、臨及爾身、爾必歸爾上帝耶和華、而聽其命、
      verse: 30
    - text: 爾上帝耶和華、乃仁慈之上帝、必不棄爾、不滅爾、不忘與爾列祖所立之約、
      verse: 31
    - text: 粵稽往古、自上帝造人於世、由天涯至地極、有如此之大事乎、曾聞之乎、
      verse: 32
    - text: 曾有國民、聞上帝出自火中之言、如爾所聞、而猶生存者乎、
      verse: 33
    - text: 上帝豈曾以試鍊、異蹟、奇事、爭戰、能手、奮臂、大而可畏之事、於他國中導出他民、如爾上帝耶和華爲爾所行於埃及、爾所目擊者乎、
      verse: 34
    - text: 以此顯示於爾、俾知耶和華乃上帝、其外無他、
      verse: 35
    - text: 自天令爾聞其聲、以教誨爾、在地使爾見其大火、由火中聞其言、
      verse: 36
    - text: 因愛爾祖、選其後裔、施厥大能、親導爾出埃及、
      verse: 37
    - text: 爲爾驅逐較爾強大之民、導爾入境、賜爾以爲業、有如今日、
      verse: 38
    - text: 今爾當知、中心思維、天上地下、惟耶和華爲上帝、其外無他、
      verse: 39
    - text: 我今以其典章誡命諭爾、爾當遵守、則爾與子孫、皆可得福、亦可延年、於爾上帝耶和華所賜之地、○
      verse: 40
    - text: 當時摩西在約但東、日出之處、區別三邑、
      verse: 41
    - text: 使素無仇怨、而誤殺人者、可逃入之、以保其生、
      verse: 42
    - text: 一爲原野之比悉、爲流便人而設、一爲基列之拉末、爲迦得人而設、一爲巴珊之哥蘭、爲瑪拿西人而設、○
      verse: 43
    - text: 以上所載、乃摩西爲以色列人所宣之律也、
      verse: 44
    - text: 法度典章律例、出埃及後、摩西以之諭於以色列人、
      verse: 45
    - text: 在約但東、伯毘珥相對之谷中、此地昔屬居希實本之亞摩利王西宏、摩西與以色列人出埃及時擊之、
      verse: 46
    - text: 取其地以爲業、又得巴珊王噩之地、此二人、俱爲亞摩利王、在約但東、日出之處、
      verse: 47
    - text: 其地自亞嫩谷濱之亞羅珥、至西雲山、卽黑門山、
      verse: 48
    - text: 又得約但東之亞拉巴全地、至亞拉巴之海、近毘斯迦山麓、
      verse: 49
  - chapter: 5
    verses:
    - text: 摩西召以色列衆、告之曰、以色列人歟、我所諭爾之典章律例、爾當聽從、學習遵行、
      verse: 1
    - text: 我上帝耶和華在何烈、與我儕立約、
      verse: 2
    - text: 非與我祖立約、乃與我儕今日在此尚存者也、
      verse: 3
    - text: 耶和華在山上、由火中與爾晤對而言、
      verse: 4
    - text: 當時爾曹懼火、不敢登山、我立於耶和華與爾曹之間、以耶和華言告爾曰、
      verse: 5
    - text: 我乃爾之上帝耶和華、導爾出埃及、脫於奴隸之室、○
      verse: 6
    - text: 余而外、勿更有他神、○
      verse: 7
    - text: 勿雕偶像、勿造上天下地、地下水中、百物之像、
      verse: 8
    - text: 勿拜跪、勿崇奉、以我耶和華爾之上帝、乃忌邪之上帝、惡我者討其罪、自父及子、至三四世、
      verse: 9
    - text: 愛我守我誡者、錫之慈惠、至千百世、○
      verse: 10
    - text: 勿妄稱爾上帝耶和華之名、蓋耶和華必不以妄稱者爲無罪、○
      verse: 11
    - text: 當守安息日、以爲聖日、遵爾上帝耶和華所命、
      verse: 12
    - text: 六日間、宜勤勞、作爾庶務、
      verse: 13
    - text: 惟七日、乃爾上帝耶和華之安息、是日爾與子女、僕婢牛驢、曁諸牲畜、及寓爾家之遠人、皆毋操作、使爾僕婢休憩、與爾無異、
      verse: 14
    - text: 當憶昔在埃及、服役於人、爾上帝耶和華以能手奮臂、導爾出之、故命爾守安息日、○
      verse: 15
    - text: 遵爾上帝耶和華命、敬爾父母、以致延年納福、於爾上帝耶和華所錫之地、○
      verse: 16
    - text: 毋殺人、○
      verse: 17
    - text: 毋行淫、○
      verse: 18
    - text: 毋攘竊、○
      verse: 19
    - text: 毋妄證以陷人、○
      verse: 20
    - text: 毋貪人之妻室、與其第宅田疇、僕婢牛驢、及凡所有、○
      verse: 21
    - text: 以上諸言、耶和華在山上、由火雲幽暗中、大聲諭爾會衆、此外無復增益、書之二石版、以授於我、
      verse: 22
    - text: 當時火焚於山、聲出晦冥、爾旣聞之、爾之族長長老、進於我前、
      verse: 23
    - text: 曰、我上帝耶和華顯其大榮大威、俾我目覩、我聞其聲、由火中出、今日乃知上帝與人言、而人猶得生存、
      verse: 24
    - text: 今我胡爲致死、此大火將滅我、如我再聞我上帝耶和華之聲、則必隕沒、
      verse: 25
    - text: 凡有血氣者、誰如我聞維生上帝出自火中之聲、而猶生存者乎、
      verse: 26
    - text: 爾其近前、聽我上帝耶和華所言、我上帝耶和華所諭爾者、以告於我、我必聽從遵行、○
      verse: 27
    - text: 爾以此言告我、耶和華悉聞之、諭我曰、我聞斯民所語於爾、皆善言也、
      verse: 28
    - text: 願其存心畏我、恆守我誡、俾受福祉、爰及子孫、歷世靡曁、
      verse: 29
    - text: 爾往告曰、當歸汝幕、
      verse: 30
    - text: 惟爾侍立我側、我將以誡命典章律例示爾、以教斯民、使行於我所賜爲業之地、
      verse: 31
    - text: 故爾上帝耶和華所命爾者、爾當謹守遵行、勿偏於左、勿偏於右、
      verse: 32
    - text: 遵行爾上帝耶和華所命之道、致爾生存納福、延年於爾所得爲業之地、
      verse: 33
  - chapter: 6
    verses:
    - text: 此誡命典章律例、乃爾上帝耶和華所命、以教爾者、使爾行之於爾所得爲業之地、
      verse: 1
    - text: 俾爾及子孫、畢生寅畏爾上帝耶和華、守其典章誡命、凡我所命爾者、以致延年、
      verse: 2
    - text: 以色列歟、爾其聽之、謹守遵行、致可納福昌熾、於彼流乳與蜜之地、如爾祖之上帝耶和華所許爾者、○
      verse: 3
    - text: 以色列歟、爾其聽之、我上帝耶和華、惟一而已、
      verse: 4
    - text: 當盡心盡性盡力、愛爾上帝耶和華、
      verse: 5
    - text: 我今命爾之言、當存於心、
      verse: 6
    - text: 勤誨子女、坐於室、行於路、或寢或興、恆論乎此、
      verse: 7
    - text: 擊於手以爲號、戴於額以爲飾、
      verse: 8
    - text: 書於爾室門柱、及爾邑門、○
      verse: 9
    - text: 昔爾上帝耶和華、誓於爾祖亞伯拉罕以撒雅各、賜爾之地、旣導爾入、使得大而且美之邑、非爾所自建者、
      verse: 10
    - text: 得其第宅、充以嘉物、非爾所自充者、得已鑿之井、非爾所自鑿者、得所植之葡萄園、橄欖樹、非爾所自植者、爾食之而飽、
      verse: 11
    - text: 當斯時也、愼勿忘耶和華、卽導爾出埃及、脫於奴隸之室者、
      verse: 12
    - text: 宜寅畏爾上帝耶和華、而崇事之、指其名而發誓、
      verse: 13
    - text: 勿從四周諸民之神、
      verse: 14
    - text: 恐爾上帝耶和華震怒、滅爾於地、蓋在爾中之上帝耶和華、乃忌邪之上帝也、○
      verse: 15
    - text: 勿試爾上帝耶和華、如昔在瑪撒然、
      verse: 16
    - text: 爾上帝耶和華所諭爾之誡命法度典章、爾當恪守、
      verse: 17
    - text: 凡耶和華所視爲正爲善者、爾宜行之、致受福祉、可入而得耶和華所誓許爾祖之美地、
      verse: 18
    - text: 耶和華亦必驅逐諸敵、踐其前言、○
      verse: 19
    - text: 厥後爾子若問爾曰、我上帝耶和華、以此法度典章律例諭爾、其意云何、
      verse: 20
    - text: 必告之曰、我儕昔在埃及、爲法老之奴隸、耶和華以大能手、導我出之、
      verse: 21
    - text: 在我目前、施行旣大且劇之異蹟奇事於埃及、與法老及其全家、
      verse: 22
    - text: 導我出彼、俾入其所誓許我祖、錫我之地、
      verse: 23
    - text: 故耶和華命我守此典章、寅畏我上帝耶和華、永享福祚、保全生命、有如今日、
      verse: 24
    - text: 我儕若守我上帝耶和華所諭之誡命、而遵行之、是卽我之義也、
      verse: 25
  - chapter: 7
    verses:
    - text: 迨爾上帝耶和華、導爾入所往據之地、驅逐諸族、卽赫人、革迦撒人、亞摩利人、迦南人、比利洗人、希未人、耶布斯人、此七族較爾強大、
      verse: 1
    - text: 爾上帝耶和華旣付於爾、爲爾所擊、必殲滅之、勿與立約、勿加矜恤、
      verse: 2
    - text: 勿相嫁娶、爾女勿嫁其子、爾子勿娶其女、
      verse: 3
    - text: 彼必誘爾子、不從耶和華、而事他神、致耶和華震怒、滅爾甚速、
      verse: 4
    - text: 爾當毀其壇、碎其柱像、斫其木偶、火其雕像、必如是待之、
      verse: 5
    - text: 蓋爾乃爾上帝耶和華之聖民、爾上帝耶和華於寰區億兆中、特選爾爲己民、
      verse: 6
    - text: 耶和華悅爾選爾、非爲爾多於他邦之民、爾數較之維寡、
      verse: 7
    - text: 惟因耶和華悅爾、欲踐所誓爾祖之言、以大能手導爾出、贖爾於奴隸之室、拯爾於埃及王法老之手、
      verse: 8
    - text: 當知惟爾上帝耶和華爲上帝、乃信實之上帝、愛之而守其誡者、彼必爲之踐約施恩、迄於千代、
      verse: 9
    - text: 惡之者、彼必報之、滅之、凡惡之者、必報弗緩、
      verse: 10
    - text: 故我今所諭爾之誡命、典章律例、爾宜謹守遵行、○
      verse: 11
    - text: 爾若聽從律例、而遵行之、則爾上帝耶和華、必踐與爾祖以誓而立之約、施恩於爾、
      verse: 12
    - text: 亦必眷愛爾、福祚爾、昌熾爾、且於誓許爾祖、賜爾之地、錫嘏爾身所出、爾土所產、及爾穀酒與油、使爾牛羊蕃滋、
      verse: 13
    - text: 爾將蒙福、勝於萬民、男女牲畜、無不生育、
      verse: 14
    - text: 耶和華必除爾諸病、爾所識埃及之惡疾、不加諸爾、而加諸敵、
      verse: 15
    - text: 爾上帝耶和華所付爾之民、必翦滅之、勿加顧惜、勿事其神、蓋爲爾之坎阱、○
      verse: 16
    - text: 爾若意謂、此諸族較多於我、何能驅逐、
      verse: 17
    - text: 勿懼之、當憶爾上帝耶和華、所行於法老與埃及之事、
      verse: 18
    - text: 卽爾所目覩之試鍊、異蹟、奇事、能手、奮臂、爾上帝耶和華用以導爾出者、爾所懼之諸族、爾上帝耶和華亦必如是待之、
      verse: 19
    - text: 爾上帝耶和華必使大蜂至其中、迨藏匿之遺民、滅於爾前、
      verse: 20
    - text: 勿因之而懼、爾上帝耶和華在爾中、乃大而可畏之上帝、
      verse: 21
    - text: 爾上帝耶和華將漸逐斯族、勿速滅之、恐野獸孳生而害爾、
      verse: 22
    - text: 爾上帝耶和華必以之付爾、大擾亂之、至於盡絕、
      verse: 23
    - text: 亦付其王於爾手、爾必滅其名於天下、莫能禦爾、迨爾殲之、
      verse: 24
    - text: 其神之雕像、必焚以火、其上金銀、勿貪勿取、免爾因此陷於坎阱、以其爲爾上帝耶和華所惡也、
      verse: 25
    - text: 可憎之物、勿攜入室、恐爾亦成爲當滅者、與物無異、必憾之甚、憎之極、以其爲當滅之物也、
      verse: 26
  - chapter: 8
    verses:
    - text: 我今所諭諸誡、爾必謹守遵行、得以生存繁衍、入耶和華所誓爾祖之地、據以爲業、
      verse: 1
    - text: 當憶爾上帝耶和華、此四十年、於野導爾之路、卑抑爾、試驗爾、欲知爾心、守其誡否、
      verse: 2
    - text: 彼卑抑爾、任爾饑餓、食以瑪那、爾與爾祖所未識者、俾知人之生、不第恃食、惟恃耶和華口所出之言、
      verse: 3
    - text: 此四十年、爾衣不敝、爾足不腫、
      verse: 4
    - text: 當思爾上帝耶和華督責爾、如人督責其子、
      verse: 5
    - text: 必寅畏爾上帝耶和華、守其誡、行其道、
      verse: 6
    - text: 爾上帝耶和華導爾入腴壤、其地有溪、有泉有源、自陵與谷而出、
      verse: 7
    - text: 有小麥、麰麥、葡萄、無花果、石榴、橄欖諸樹、與蜜、
      verse: 8
    - text: 爾在斯土、糧食罔缺、無所匱乏、其石乃鐵、其山出銅、
      verse: 9
    - text: 必食而飽、因所賜之腴壤、頌美爾上帝耶和華、
      verse: 10
    - text: 愼勿忘爾上帝耶和華、不守其誡命、律例典章、卽我今日所諭爾者、
      verse: 11
    - text: 恐爾飽食、華屋而居、
      verse: 12
    - text: 牛羊蕃滋、金銀增益、所有之物、旣豐且盛、
      verse: 13
    - text: 心遂高傲、忘爾上帝耶和華、導爾出埃及、脫於奴隸之室、
      verse: 14
    - text: 引爾經歷大而可畏之野、中有火蛇與蠍、旱乾無水之域、爲爾使堅石出水、
      verse: 15
    - text: 又於野間、食爾以瑪那、乃爾祖所未識者、卑抑爾、試驗爾、俾終獲福、
      verse: 16
    - text: 恐爾自謂、得此貨財、乃我之能、與我之力、
      verse: 17
    - text: 當憶爾上帝耶和華、因彼賜爾以力、俾得貨財、以踐所誓爾祖之約、有如今日、
      verse: 18
    - text: 如爾忘爾上帝耶和華、而從他神、事之拜之、必致滅亡、今日我以戒爾、
      verse: 19
    - text: 耶和華滅諸族於爾前、爾曹亦必如是見滅、因不聽爾上帝耶和華命故也、
      verse: 20
  - chapter: 9
    verses:
    - text: 以色列歟、爾其聽之、爾今濟約但、據有其國、其民較爾強大、其邑宏廣、其垣參天、
      verse: 1
    - text: 其民乃亞衲族、軀幹修偉、爾所識者、亦嘗聞語云、孰能敵亞衲族乎、
      verse: 2
    - text: 今當知爾上帝耶和華必如烈火、爲爾先導、毀敗之、伏之於爾前、爾則驅逐之、速滅之、如耶和華所諭爾者、
      verse: 3
    - text: 爾上帝耶和華旣驅逐之、爾勿意謂因我有義、故耶和華導我入據斯土、實因斯族之惡、而驅逐之、
      verse: 4
    - text: 爾之入據其地、非爲爾義、及心之正、乃爾上帝耶和華因斯族之惡、而驅逐之、以踐所誓爾祖亞伯拉罕以撒雅各之言、
      verse: 5
    - text: 當知爾上帝耶和華非爲爾義、錫爾沃壤爲業、爾乃強項之民、
      verse: 6
    - text: 當憶弗忘、爾在曠野、激爾上帝耶和華之怒、自出埃及至此、爾違逆耶和華、
      verse: 7
    - text: 爾在何烈、激耶和華怒、耶和華意欲滅爾、
      verse: 8
    - text: 當時我登山受石版、卽耶和華與爾所立之約、居山四十晝夜、不食不飲、
      verse: 9
    - text: 耶和華授我二石版、其上所載、乃上帝手書者、卽爾大會之日、耶和華在山、由火中諭爾之言、
      verse: 10
    - text: 四十晝夜後、耶和華以盟約之二版授我、
      verse: 11
    - text: 諭曰、爾其速下、爾之民、爾所導出埃及者、已自敗壞、我所諭之道、彼速違之、爲己鑄像、
      verse: 12
    - text: 又曰、我觀斯民、強項者流、
      verse: 13
    - text: 爾且聽我、我殲滅之、塗其名於天下、使爾後裔爲國、較彼尤大且強、
      verse: 14
    - text: 我轉而下山、厥火炎炎、盟約之版、在於我手、
      verse: 15
    - text: 我乃望見、爾獲罪於爾上帝耶和華、鑄造犢像、速違耶和華所諭之道、
      verse: 16
    - text: 我擲手中二版、碎於爾前、
      verse: 17
    - text: 如昔伏於耶和華前、四十晝夜、不食不飲、因爾犯罪行惡、激耶和華怒、
      verse: 18
    - text: 耶和華忿怒威烈、將殲滅爾、我畏懼之、然彼尚允我所祈、
      verse: 19
    - text: 時、耶和華甚怒亞倫、將行翦滅、我爲之祈、
      verse: 20
    - text: 爾之罪戾、卽造犢像、我燬之以火、擣磨成塵、揚於自山而流之溪、
      verse: 21
    - text: 爾在他備拉、瑪撒、基博羅哈他瓦、激耶和華怒、
      verse: 22
    - text: 耶和華命爾離加低斯巴尼亞、曰、往得我所賜爾之地、是時爾乃逆爾上帝耶和華、不信其言、不聽其命、
      verse: 23
    - text: 自我識爾之日、爾違逆耶和華、
      verse: 24
    - text: 我因耶和華言、必殲滅爾、伏於耶和華前、四十晝夜、
      verse: 25
    - text: 我禱耶和華曰、主耶和華歟、勿滅爾民爾業、爾所贖以大威、以大能導出埃及者、
      verse: 26
    - text: 求憶爾僕亞伯拉罕以撒雅各、勿視斯民之剛愎、及其邪惡罪愆、
      verse: 27
    - text: 恐爾導我所出之地、其民曰、耶和華因不能導斯民入其所許之地、又因憾之、故導之出、滅之於野、
      verse: 28
    - text: 然彼誠爲爾民爾業、爾以大能奮臂導出者也、
      verse: 29
  - chapter: 10
    verses:
    - text: 維時、耶和華諭我曰、爾琢石版二、其式如前、陟山詣我、且以木作匱、
      verse: 1
    - text: 爾前所碎之版、我復書其文於此版、爾置於匱、
      verse: 2
    - text: 我遂以皂莢木造匱、又琢石版二、其式如前、執以登山、
      verse: 3
    - text: 耶和華乃循其前文、以爾大會之日、在山由火中所諭爾之十誡、書於版以賜我、
      verse: 4
    - text: 我轉而下山、置諸所造之匱、遵耶和華所命、至今猶存、○
      verse: 5
    - text: 以色列人自比羅比尼亞干啟行、至摩西拉、亞倫死、葬於彼、其子以利亞撒繼任祭司之職、
      verse: 6
    - text: 由此啟行、至谷歌大、自谷歌大至約巴他、其地有溪、
      verse: 7
    - text: 時、耶和華區別利未支派、使舁耶和華約匱、立於耶和華前、以崇事之、奉其名而禱祝、迄於今日、
      verse: 8
    - text: 故利未人在昆弟中、無分無業、耶和華爲其業、循爾上帝耶和華所言、
      verse: 9
    - text: 我居於山、四十晝夜如昔、此次耶和華又復垂聽、不殲滅爾、
      verse: 10
    - text: 耶和華諭我曰、爾其啟行、導民入據我所誓許厥祖、賜彼之地、○
      verse: 11
    - text: 以色列人歟、爾上帝耶和華何求於爾、第寅畏之、遵行其道、一心一意、愛之事之、
      verse: 12
    - text: 守耶和華之誡命典章、我今日所諭爾者、俾爾獲益、
      verse: 13
    - text: 天與天上之天、地與地上所有、俱屬爾上帝耶和華、
      verse: 14
    - text: 惟耶和華悅爾祖而愛之、於萬民中、選其苗裔卽爾、有如今日、
      verse: 15
    - text: 故當祛除爾心之汚、勿復強項、
      verse: 16
    - text: 蓋爾上帝耶和華、爲萬神之神、萬主之主、惟皇上帝、有能可畏、不偏視、不受賄、
      verse: 17
    - text: 爲孤寡行鞫、爲羇旅施仁、賜之衣食、
      verse: 18
    - text: 爾亦當愛旅人、緣爾曾旅於埃及、
      verse: 19
    - text: 當寅畏爾上帝耶和華、事之附之、指其名而發誓、
      verse: 20
    - text: 彼乃爾所頌美、爾之上帝、爲爾行此大而可畏之事、爾所目擊、
      verse: 21
    - text: 昔爾列祖下埃及時、惟七十人、今爾上帝耶和華、使爾如天星之多焉、
      verse: 22
  - chapter: 11
    verses:
    - text: 故當愛爾上帝耶和華、恆守其諭、及其典章、律例誡命、
      verse: 1
    - text: 爾之子女、我不與之言、因其未知未見爾上帝耶和華之督責、及其大威、能手奮臂、
      verse: 2
    - text: 異蹟奇事、所行於埃及法老王、與其全國、
      verse: 3
    - text: 及於埃及軍旅車馬追爾時、使紅海之水覆沒之、翦滅之、以迄今日、
      verse: 4
    - text: 爾由曠野至此、所行於爾、
      verse: 5
    - text: 及於流便裔、以利押子大坍、亞比蘭、使地啟口吞之、與其眷屬、帷幕人物、絕於以色列族中、
      verse: 6
    - text: 耶和華所爲之大事、惟爾目擊、
      verse: 7
    - text: 故我今日所諭爾之誡命、爾當恪守、致強厥志、以入所往而得之地、
      verse: 8
    - text: 延年於耶和華誓賜爾祖、及其後裔之土、卽流乳與蜜之地、
      verse: 9
    - text: 爾所出之埃及地、旣播其種、以足導水灌之、如灌蔬圃、
      verse: 10
    - text: 惟爾所往而得之地不然、乃有陵谷、自受天雨、
      verse: 11
    - text: 乃爾上帝耶和華眷顧之地、自年始迄歲終、垂顧不已、○
      verse: 12
    - text: 我今所諭之誡命、爾若聽從、愛爾上帝耶和華、一心一意而奉事之、
      verse: 13
    - text: 則必降雨於地、春秋以時、使爾獲穀、及酒與油、食之而飽、
      verse: 14
    - text: 野有草萊、以養牲畜、
      verse: 15
    - text: 爾其愼之、勿受惑而轉移、崇事他神、
      verse: 16
    - text: 致耶和華震怒擊爾、使天閉塞不雨、物產不生、爾則於耶和華所賜之美地、必速滅亡、
      verse: 17
    - text: 故爾必以我言、藏於衷、存於心、繫於手以爲號、戴於額以爲飾、
      verse: 18
    - text: 誨爾子女、坐於室、行於路、或寢或興、恆論乎此、
      verse: 19
    - text: 書於爾室門柱、及爾邑門、
      verse: 20
    - text: 俾爾與子、增加時日、於耶和華誓賜爾祖之地、如天覆地之久、
      verse: 21
    - text: 若守我所諭爾之誡命、於爾上帝耶和華愛之附之、而行其道、
      verse: 22
    - text: 則耶和華必於爾前、逐此較爾強大之族、使爾據有其土、
      verse: 23
    - text: 爾足所履之地、必爲爾有、自曠野至利巴嫩、自伯拉大河至西海、悉爲爾境、
      verse: 24
    - text: 必無人能禦爾、於爾所履之地、爾上帝耶和華、必使其民悚懼恐惶、以踐其言、○
      verse: 25
    - text: 今日我以祝與詛置於爾前、
      verse: 26
    - text: 爾若聽爾上帝耶和華之誡命、卽我所諭爾者、則必受祝、
      verse: 27
    - text: 若弗聽之、轉離我今所諭爾之道、而從素所未識之神、則必受詛、
      verse: 28
    - text: 旣至爾上帝耶和華導入爲業之地、當以祝詞宣於基利心山、以詛詞宣於以巴路山、
      verse: 29
    - text: 此二山、非在約但西、日入之處、居亞拉巴之迦南人境內、與吉甲相對、近摩利之橡林乎、
      verse: 30
    - text: 爾將渡約但、入據爾上帝耶和華所賜之地、而居於彼、
      verse: 31
    - text: 我今陳於爾前之典章律例、當謹守遵行焉、
      verse: 32
  - chapter: 12
    verses:
    - text: 爾在爾祖之上帝耶和華所賜之地、畢生所當守之典章律例、我今諭爾、
      verse: 1
    - text: 爾所驅逐諸族、事神之處、或山邱之上、或綠樹之下、俱當毀滅、
      verse: 2
    - text: 毀其壇、碎其柱像、焚其木偶、斫其雕像、滅其名於斯土、
      verse: 3
    - text: 勿效其俗、以事爾上帝耶和華、
      verse: 4
    - text: 爾上帝耶和華於爾支派中、所選寄名之處、爾當詣而求之、
      verse: 5
    - text: 奉獻爾之燔祭、他祭、所應輸之什一、舉祭、許願祭、樂獻祭、及首生之牛羊、
      verse: 6
    - text: 在彼食於爾上帝耶和華前、與爾眷屬、樂乎爾手所爲、卽爾上帝耶和華錫嘏之事、
      verse: 7
    - text: 我今在此、各行其是、後勿復爾、
      verse: 8
    - text: 爾上帝耶和華賜爾安居爲業之地、爾尚未至、
      verse: 9
    - text: 旣渡約但、居於爾上帝耶和華使爾所據之地、脫於四周諸敵之擾、得其綏安、
      verse: 10
    - text: 所命爾之燔祭、他祭、所應輸之什一、舉祭、及許願於耶和華之美祭、俱當攜之、至爾上帝耶和華所選寄名之處、
      verse: 11
    - text: 爾與子女僕婢、及居爾邑無分無業之利未人、咸樂於爾上帝耶和華前、
      verse: 12
    - text: 愼勿隨在獻爾燔祭、
      verse: 13
    - text: 惟當獻於耶和華在爾支派中所選之處、在彼行我所命、
      verse: 14
    - text: 然於諸邑、可以隨意宰牲食肉、依爾上帝耶和華所賜之福、潔與不潔之人、俱可食之、猶食獐鹿、
      verse: 15
    - text: 惟勿食血、必傾於地、有如傾水、
      verse: 16
    - text: 穀與酒油之什一、首生之牛羊、許願祭、樂獻祭、舉祭、不可食於諸邑、
      verse: 17
    - text: 惟於爾上帝耶和華所選之處、爾與子女僕婢、及居爾邑之利未人食之、樂乎爾手所爲、於爾上帝耶和華前、
      verse: 18
    - text: 爾其愼之、居於斯土、畢生勿遺利未人、○
      verse: 19
    - text: 迨爾上帝耶和華踐其前言、闢爾土宇、如爾意謂、我欲食肉、則可隨其所欲、
      verse: 20
    - text: 若爾上帝耶和華所選寄名之處、離爾甚遠、則可取耶和華所賜爾之牛羊宰之、隨意食於諸邑、循我所命、
      verse: 21
    - text: 食之如食獐鹿、潔與不潔之人、俱可食之、
      verse: 22
    - text: 惟當決志、勿食其血、蓋血乃生命也、不可倂生命而食之、
      verse: 23
    - text: 必傾於地、有如傾水、
      verse: 24
    - text: 毋食之、以行耶和華所視爲正者、而享福祉、爰及子孫、
      verse: 25
    - text: 惟爾所有聖物、與許願所獻者、必攜至耶和華所選之處、
      verse: 26
    - text: 燔祭之肉與血、當獻於爾上帝耶和華之壇、此外犧牲之血、必傾於壇、而食其肉、
      verse: 27
    - text: 我所命爾之言、當聽而守之、致行爾上帝耶和華所視爲善爲正者、而享福祉、爰及子孫、歷世靡曁、○
      verse: 28
    - text: 迨爾上帝耶和華、在爾將往而據之地、滅其族於爾前、爾得其地而居之、
      verse: 29
    - text: 彼旣滅於爾前、爾當愼之、勿受誘而從之、勿問其神、自謂斯族若何事神、我亦如之、
      verse: 30
    - text: 爾事爾上帝耶和華、不可效之、蓋耶和華所憎之惡事、彼悉行之於其神、至以子女焚而獻之、
      verse: 31
    - text: 凡我所諭爾者、爾必謹守遵行、毋增毋減、
      verse: 32
  - chapter: 13
    verses:
    - text: 如爾中有先知、或作夢者起、施行異蹟奇事、
      verse: 1
    - text: 所言有驗、遂語爾曰、宜從他神而事之、乃爾素所未識者、
      verse: 2
    - text: 毋聽其言、蓋爾上帝耶和華試爾、欲知爾果一心一意、愛爾上帝耶和華否、
      verse: 3
    - text: 當順從爾上帝耶和華、而寅畏之、守其誡、聽其命、事之附之、
      verse: 4
    - text: 爾上帝耶和華導爾出埃及、脫於奴隸之室、惟彼先知、與作夢者、以言逆之、誘爾違爾上帝耶和華所命行之道、則必殺之、以除爾中之惡、○
      verse: 5
    - text: 如爾同母兄弟、或爾子女、或懷中之妻、或如命之友、私誘爾曰、我其往事他神、爾與爾祖所未識者、
      verse: 6
    - text: 卽爾四周諸族之神、或近或遠、自地極至天涯、
      verse: 7
    - text: 爾毋從之、毋聽之、毋惜之、毋恤之、毋匿之、必殺勿赦、
      verse: 8
    - text: 爾先加手擊之、衆後擊之、
      verse: 9
    - text: 爾上帝耶和華導爾出埃及、脫於奴隸之室、彼欲誘爾離之、故當以石擊之致死、
      verse: 10
    - text: 以色列衆聞之必懼、不復行此惡於爾中、○
      verse: 11
    - text: 爾上帝耶和華賜爾諸邑、俾爾居之、
      verse: 12
    - text: 若聞一邑之中、有匪類出、誘居民曰、我其往事他神、乃爾所未識者、
      verse: 13
    - text: 則當究問詳察、如得其情、果於爾中有此可惡之事、
      verse: 14
    - text: 必以刃擊其邑民、與其牲畜、及凡所有、而殄滅之、
      verse: 15
    - text: 聚其貨財於衢、爲爾上帝耶和華焚之、並焚其邑、俾爲邱墟、毋得再建、
      verse: 16
    - text: 應滅之物、毋少存於爾手、使耶和華息其烈怒、矜爾恤爾、俾爾昌熾、踐其所誓爾祖之言、
      verse: 17
    - text: 緣爾聽爾上帝耶和華之言、守我今日所諭之誡、行其所視爲正者也、
      verse: 18
  - chapter: 14
    verses:
    - text: 爾曹皆爾上帝耶和華之子、毋爲死者割肉薙額、
      verse: 1
    - text: 蓋爾乃爾上帝耶和華之聖民、耶和華於天下萬民中、特選爾爲己民、○
      verse: 2
    - text: 可憎之物、爾不可食、
      verse: 3
    - text: 畜中所可食者、牛與綿羊山羊、
      verse: 4
    - text: 鹿、獐、赤鹿、麕、麢羊、麈、麋、
      verse: 5
    - text: 畜之分蹄支趾而反齧者、可食、
      verse: 6
    - text: 惟反齧分蹄之畜中、有不可食者、若駝、兔、沙番、反齧而不分蹄、當以爲不潔、
      verse: 7
    - text: 豕雖分蹄、而不反齧、當以爲不潔、斯畜之肉毋食、其尸毋捫、○
      verse: 8
    - text: 水中百族、有翅有鱗者、俱可食、
      verse: 9
    - text: 無翅無鱗者、不可食、當以爲不潔、
      verse: 10
    - text: 羽族之潔者、俱可食、
      verse: 11
    - text: 其不可食者、卽鷹、鶚、鵰、
      verse: 12
    - text: 鳶、鸇、鷂、與其類、
      verse: 13
    - text: 鴉、與其類、
      verse: 14
    - text: 鴕鳥、夜鷹、魚鷹、雀鷹、與其類、
      verse: 15
    - text: 鸕鶿、鷺鷥、角鴟、
      verse: 16
    - text: 鵜鶘、爰居、魚狗、
      verse: 17
    - text: 白鶴、蒼鷺、與其類、戴鵀、蝙蝠、
      verse: 18
    - text: 凡飛蟲、必以爲不潔、不可食、
      verse: 19
    - text: 羽族之潔者、俱可食、○
      verse: 20
    - text: 爾乃爾上帝耶和華之聖民、凡自斃之物不可食、旅於爾中者、可予之食、鬻於外人亦可、毋以羔母之乳烹羔、○
      verse: 21
    - text: 每歲播種所產、田疇所出、當什輸其一、
      verse: 22
    - text: 爾穀與酒與油、什輸其一、及牛羊之首生者、皆必食於爾上帝耶和華前、在其所選寄名之處、以習恆畏爾上帝耶和華、
      verse: 23
    - text: 爾上帝耶和華錫爾嘏時、如其所選寄名之處、離爾甚遠、不能攜之至彼、
      verse: 24
    - text: 則必易之以金、包而執之、往爾上帝耶和華所選之處、
      verse: 25
    - text: 以金市物、牛羊、清酒、醇醪、隨心所欲、食於爾上帝耶和華前、與爾眷屬同樂、
      verse: 26
    - text: 居於爾邑之利未人、無分無業、亦勿遺之、○
      verse: 27
    - text: 每三年中、必以是年所產、什輸其一、貯於爾邑、
      verse: 28
    - text: 使無分無業之利未人、與居爾邑之賓旅、以及孤寡、皆來食之而飽、致爾上帝耶和華、於爾凡百所爲、錫嘏於爾、
      verse: 29
  - chapter: 15
    verses:
    - text: 每屆七年、當有豁免、
      verse: 1
    - text: 其例如左、耶和華之豁免、旣經布告、凡借貸於鄰者、必豁免之、不索其償、
      verse: 2
    - text: 如外人可索之、惟屬己之物、貸於兄弟者、則當豁免、
      verse: 3
    - text: 爾若聽爾上帝耶和華之命、守我今日所諭爾之誡、則爾中必無貧乏者、蓋爾上帝耶和華、必在所賜爲業之地、錫嘏於爾、
      verse: 4
    - text: 爾若聽爾上帝耶和華之命、守我今日所諭爾之誡、則爾中必無貧乏者、蓋爾上帝耶和華、必在所賜爲業之地、錫嘏於爾、
      verse: 5
    - text: 爾上帝耶和華必踐其言、錫嘏於爾、爾則貸金於列邦、不貸列邦之金、可轄列邦、不受列邦之轄、○
      verse: 6
    - text: 爾上帝耶和華賜爾之地、無論何邑、有窮乏之昆弟、毋頑爾心、握手而不之濟、
      verse: 7
    - text: 必啟爾手、貸之以補其缺、
      verse: 8
    - text: 愼勿惡念是懷、謂七年豁免之期伊邇、遂睥睨貧乏之昆弟、而弗之給、致彼籲耶和華、歸罪於爾、
      verse: 9
    - text: 爾必給之、給時心不憂鬱、爲此之故、爾上帝耶和華、必於凡爾所行、及手所爲、錫嘏於爾、
      verse: 10
    - text: 其地不無貧人、故我命爾、必啟爾手、以濟境內窮乏之昆弟、○
      verse: 11
    - text: 如爾昆弟希伯來人、或男或女鬻於爾、服役六年、越至七年、必釋之、
      verse: 12
    - text: 旣釋之、毋使徒手而去、
      verse: 13
    - text: 必由羊羣、禾場、酒醡、取而予之、依爾上帝耶和華錫嘏於爾者、從優給之、
      verse: 14
    - text: 當憶爾昔在埃及爲奴、爾上帝耶和華贖爾、故我今日以此諭爾、
      verse: 15
    - text: 僕若愛爾及爾家、以與爾同居爲善、謂爾、不願離爾而去、
      verse: 16
    - text: 則當取錐貫耳於門、俾其永爲爾僕、待婢亦然、
      verse: 17
    - text: 彼事爾六年、較之傭人、其值維倍、故釋之時、勿以爲難、爾上帝耶和華、必於凡爾所爲、錫嘏於爾、○
      verse: 18
    - text: 牛羊首生之牡者、當區別爲聖、獻於爾上帝耶和華、首生之牛、毋令其耕、首生之羊、毋剪其毛、
      verse: 19
    - text: 爾與眷屬、每歲於爾上帝耶和華所選之處食之、
      verse: 20
    - text: 如有殘缺、或跛或瞽、無論何疵、不可以祭爾上帝耶和華、可於爾邑食之、潔與不潔之人、俱可食之、如食獐鹿、
      verse: 21
    - text: 惟毋食其血、必傾於地、有如傾水、
      verse: 22
    - text: ''
      verse: 23
  - chapter: 16
    verses:
    - text: 屆亞筆月、必爲爾上帝耶和華守逾越節、因於是月之夜、爾上帝耶和華導爾出埃及、
      verse: 1
    - text: 必在耶和華所選寄名之處、獻牛羊於爾上帝耶和華、以爲逾越之祭、
      verse: 2
    - text: 毋食有酵之餅、七日之內、必食無酵餅、卽困苦餅、以爾昔出埃及維速、當憶是日、畢生勿忘、
      verse: 3
    - text: 七日間、爾四境毋存酵、首日薄暮、所獻祭肉、毋留於明晨、
      verse: 4
    - text: 勿於爾上帝耶和華所賜諸邑、獻逾越之祭、
      verse: 5
    - text: 惟獻於爾上帝耶和華所選寄名之處、在薄暮日入時、卽爾出埃及時也、
      verse: 6
    - text: 在爾上帝耶和華所選之處、烹而食之、明晨歸於己幕、
      verse: 7
    - text: 六日間、必食無酵餅、越至七日、必有肅會、以事爾上帝耶和華、是日不可操作、○
      verse: 8
    - text: 當核七七日、自刈麥之首日始、
      verse: 9
    - text: 守七七節、以事爾上帝耶和華、依爾上帝耶和華所錫之嘏、以樂獻祭奉之、
      verse: 10
    - text: 爾與子女僕婢、曁居爾中之利未人、以及賓旅孤寡、咸在爾上帝耶和華所選寄名之處、樂於其前、
      verse: 11
    - text: 爾當追憶、昔在埃及爲奴、必守此典、而遵行之、○
      verse: 12
    - text: 禾場酒醡所出、爾旣斂藏、當守構廬節七日、
      verse: 13
    - text: 節期之間、爾與子女僕婢、曁居爾邑之利未人、以及賓旅孤寡、俱必喜樂、
      verse: 14
    - text: 七日必守節於爾上帝耶和華前、在其所選之處、蓋爾上帝耶和華、於爾物產、及凡所爲、錫嘏於爾、必當喜樂不勝、
      verse: 15
    - text: 除酵節、七七節、構廬節、爾之丁男、每歲三覲爾上帝耶和華、於其所選之處、毋徒手而至、
      verse: 16
    - text: 各依爾上帝耶和華所錫之嘏、隨力以獻、○
      verse: 17
    - text: 於爾上帝耶和華所賜之邑、按各支派、設立士師、有司、秉公鞫民、
      verse: 18
    - text: 毋反其正、毋偏視人、毋受賄賂、蓋賄賂使明者目盲、義者詞屈、
      verse: 19
    - text: 必循至公、則可生存、得爾上帝耶和華所錫之土、
      verse: 20
    - text: 爲爾上帝耶和華築壇、毋樹木偶於側、
      verse: 21
    - text: 毋立柱像、乃爾上帝耶和華所惡者也、
      verse: 22
  - chapter: 17
    verses:
    - text: 牛羊如有殘缺、或有惡疾、勿獻於爾上帝耶和華、蓋此爲爾上帝耶和華所惡也、○
      verse: 1
    - text: 在爾上帝耶和華所賜之邑、爾中如有男女、作惡於爾上帝耶和華前、違背其約、
      verse: 2
    - text: 往事他神、而崇拜之、或日月、或天象、非我所命者、
      verse: 3
    - text: 或以告爾、爾旣聞之、則必詳察、如得其情、果於以色列中、有此可惡之事、
      verse: 4
    - text: 必攜行惡之男女、至於邑門、以石擊之致死、
      verse: 5
    - text: 當殺之人、必有二三人爲證、則可殺、證人惟一、則不可、
      verse: 6
    - text: 證者先加手擊之、衆後擊之、以除爾中之惡、○
      verse: 7
    - text: 如爾邑中有訟事、爲流血、爲爭競、爲鬬毆、爾所難鞫者、則當詣爾上帝耶和華所選之處、
      verse: 8
    - text: 見利未人祭司、與在位之士師、而詢問之、彼必示爾如何判斷、
      verse: 9
    - text: 在耶和華所選之處、凡其所示所教者、爾當遵行、
      verse: 10
    - text: 彼所教之法律、所示之判斷、所諭之語言、爾必遵行、毋偏於左、毋偏於右、
      verse: 11
    - text: 有人擅行、不從立於爾上帝耶和華前服役之祭司、或不從士師、其人必死、除惡於以色列中、
      verse: 12
    - text: 民衆聞此必懼、不復擅行、○
      verse: 13
    - text: 旣至爾上帝耶和華所錫之地、據而居之、意謂必立王以治我、如四周之國然、
      verse: 14
    - text: 則必以爾上帝耶和華所選者、立之爲王、必爾同儕方可、外族之人不可治爾、
      verse: 15
    - text: 王勿增馬、勿使民返埃及、以增其馬、蓋耶和華曾諭爾曰、不可復往此途、
      verse: 16
    - text: 毋多置妃嬪、恐致心偏、毋廣積金銀、
      verse: 17
    - text: 旣登國位、當從利未人祭司所存之法律、錄爲一册、
      verse: 18
    - text: 置於其側、畢生誦之、以習寅畏其上帝耶和華、遵守法律之言、及厥典章、
      verse: 19
    - text: 免其對於昆弟、中心驕矜、違此誡命、偏於左右、則可延年於國、在以色列中、爰及子孫、
      verse: 20
  - chapter: 18
    verses:
    - text: 利未人祭司、及其全支派、在以色列中無分無業、可食獻於耶和華之火祭、及其產業、
      verse: 1
    - text: 彼在昆弟中無業、耶和華爲其業、如其所諭、
      verse: 2
    - text: 民獻祭、或牛或羊、祭司所當得者、前腿兩頰與胃、
      verse: 3
    - text: 初熟之穀、及酒與油、首剪之羊毛、亦必給之、
      verse: 4
    - text: 蓋爾上帝耶和華於爾諸支派中、選彼及其子孫、藉耶和華之名、侍立服役、歷世靡曁、○
      verse: 5
    - text: 如有利未人離其所居以色列之邑、一心願至耶和華所選之處、
      verse: 6
    - text: 則亦可藉其上帝耶和華之名、以供役事、如其昆弟立於耶和華前之利未人然、
      verse: 7
    - text: 分其所得之食、而己鬻祖業所得之金不與焉、○
      verse: 8
    - text: 旣至爾上帝耶和華所賜之地、勿效其民所爲可惡之事、
      verse: 9
    - text: 凡使子女經火者、卜筮者、觀兆者、用法術者、行邪術者、
      verse: 10
    - text: 持咒者、交鬼者、爲覡者、招魂者、勿留之於爾中、
      verse: 11
    - text: 凡行此者、皆爲耶和華所惡、諸族行此可惡之事、故爾上帝耶和華逐之於爾前、
      verse: 12
    - text: 爾於爾上帝耶和華、當爲純全之人、
      verse: 13
    - text: 爾所將逐之族、聽從觀兆者、卜筮者、惟爾上帝耶和華、不容爾行是、
      verse: 14
    - text: 爾上帝耶和華將於爾昆弟中、爲爾挺生先知若我、爾宜聽之、
      verse: 15
    - text: 昔在何烈大會之日、爾求爾上帝耶和華曰、我上帝耶和華之聲、勿使再聞、烈火勿令復見、免我死亡、
      verse: 16
    - text: 時、耶和華諭我曰、彼所言者善也、
      verse: 17
    - text: 我將於其昆弟中、爲彼挺生先知如爾、以我言授於其口、使以我命悉告於衆、
      verse: 18
    - text: 彼藉我名所傳之言、凡不聽從者、我必討之、
      verse: 19
    - text: 如有先知擅藉我名、言我所未諭者、或藉他神之名而言、必致之死、
      verse: 20
    - text: 如爾意謂、耶和華所未諭之言、何以知之、
      verse: 21
    - text: 凡先知藉耶和華之名而言、事有不成不驗、則非耶和華之言、乃先知自擅而言耳、爾勿畏之、
      verse: 22
  - chapter: 19
    verses:
    - text: 爾上帝耶和華旣滅諸族、以地錫爾、使爾繼之、居於其邑、其室、
      verse: 1
    - text: 則當於爾上帝耶和華所賜爲業之地、區別三邑、
      verse: 2
    - text: 以其所賜之地、分爲三區、修築道途、俾誤殺人者可遁於彼、
      verse: 3
    - text: 誤殺人者遁於彼而得生、有定例焉、素無仇怨、而誤殺人、
      verse: 4
    - text: 如人結侶入林伐木、斫時斧脫於柯、中侶致死、其人必遁於斯邑而得生、
      verse: 5
    - text: 免報復者、心急追之、以路遙遠、及而殺之、然彼與見殺者、素無仇怨、罪不應死、
      verse: 6
    - text: 故我諭爾區別三邑、
      verse: 7
    - text: 我今所諭之命、爾果謹守、愛爾上帝耶和華、恆行其道、蒙爾上帝耶和華踐其所誓爾祖之言、恢廓爾境、以所許賜爾祖之地錫爾、則必於三邑之外、別設三邑、
      verse: 8
    - text: 我今所諭之命、爾果謹守、愛爾上帝耶和華、恆行其道、蒙爾上帝耶和華踐其所誓爾祖之言、恢廓爾境、以所許賜爾祖之地錫爾、則必於三邑之外、別設三邑、
      verse: 9
    - text: 免無辜之血、流於爾上帝耶和華所賜爲業之地、流血之罪歸爾、
      verse: 10
    - text: 如人憾其鄰里、伏而擊之致死、逃於斯邑之一、
      verse: 11
    - text: 其邑之長老、必遣人執之、付於報復者之手、而致之死、
      verse: 12
    - text: 爾勿惜之、必除無辜之血於以色列中、俾爾獲福、○
      verse: 13
    - text: 爾於爾上帝耶和華所賜之地、旣得爲業、則鄰里之界址、前人所定者、毋得遷移、○
      verse: 14
    - text: 人有所犯、無論何罪、證者惟一、毋聽之、必憑二三證者之言、以定其讞、
      verse: 15
    - text: 如有妄證、起而罪人、
      verse: 16
    - text: 訟者二人當就耶和華、立於當時之祭司士師前、
      verse: 17
    - text: 士師詳察、其證果僞、欲害昆弟、
      verse: 18
    - text: 則必以其所欲加諸昆弟者、加乎其身、以除惡於爾中、
      verse: 19
    - text: 他人聞之必懼、不復行此惡事、
      verse: 20
    - text: 爾毋惜之、必以命償命、目償目、齒償齒、手償手、足償足、
      verse: 21
  - chapter: 20
    verses:
    - text: 爾出與敵戰、見車馬人民、較爾尤衆、毋畏之、蓋爾上帝耶和華、導爾出埃及者偕爾、
      verse: 1
    - text: 臨陳時、祭司當至民前、
      verse: 2
    - text: 告之曰、以色列歟、爾其聽之、今日臨敵而戰、毋怯心、毋畏懼、毋戰慄、毋因敵而驚恐、
      verse: 3
    - text: 蓋爾上帝耶和華與爾偕往、攻敵拯爾、
      verse: 4
    - text: 族長當告民曰、築室未賀者可歸、免亡於陳、而他人賀之、
      verse: 5
    - text: 植葡萄園、未食其果者可歸、免亡於陳、而他人食之、
      verse: 6
    - text: 聘妻未娶者可歸、免亡於陳、而他人娶之、
      verse: 7
    - text: 族長又當告民曰、畏葸心怯者可歸、免使同儕亦喪膽、
      verse: 8
    - text: 族長言竟、當立軍長以率衆、○
      verse: 9
    - text: 爾臨城攻之、先告以和、
      verse: 10
    - text: 如以和應、自啟邑門、則邑民必納貢而事爾、
      verse: 11
    - text: 如不欲和而欲戰、則必環而攻之、
      verse: 12
    - text: 迨爾上帝耶和華以邑付爾、必刃擊其丁男、
      verse: 13
    - text: 惟其婦女、孩提牲畜、與邑中所有之貨財、爾可取之、爾上帝耶和華所賜敵人之物、爾可享之、
      verse: 14
    - text: 離爾甚遠之邑、不屬斯族者、必如是待之、
      verse: 15
    - text: 惟此諸族之邑、爾上帝耶和華賜爾爲業、凡有氣息者、勿留其一、
      verse: 16
    - text: 赫人、亞摩利人、迦南人、比利洗人、希未人、耶布斯人、爾必盡行殄滅、循爾上帝耶和華命、
      verse: 17
    - text: 免彼教爾、效其行於諸神可惡之事、致獲罪於爾上帝耶和華、○
      verse: 18
    - text: 爾欲取城、環攻日久、毋以斧斫樹、其果可食、故勿伐之、田間之樹、豈人也耶、而可攻乎、
      verse: 19
    - text: 惟爾所知非結果之樹、則可伐之、以爲營壘、迨至敵城破降之日、
      verse: 20
  - chapter: 21
    verses:
    - text: 在爾上帝耶和華所錫爲業之地、若見有被殺者、臥於田間、不知誰殺、
      verse: 1
    - text: 則爾之長老士師、必至其處、於四周之邑、度其遠近、
      verse: 2
    - text: 最近之邑、其長老必取牝犢、未負軛服役者、
      verse: 3
    - text: 牽至活水之谷、其地未經耕種、則於谷中折犢之頸、
      verse: 4
    - text: 利未人祭司必適其所、蓋其爲爾上帝耶和華所簡、以供役事、藉耶和華之名、爲民祝嘏、凡諸爭競鬬毆、俱憑其言而定、
      verse: 5
    - text: 離見殺者最近之邑、其長老必在谷中、盥手於折頸之犢上、
      verse: 6
    - text: 曰、我手未流此血、我目亦未之見、
      verse: 7
    - text: 耶和華歟、爾所贖之以色列族、求爾宥之、勿使無辜之血、歸於爾名、於是流血之罪得赦、
      verse: 8
    - text: 爾行耶和華所視爲正者、則流血之罪、可除於爾中、○
      verse: 9
    - text: 爾出與敵戰、爾上帝耶和華付之爾手、爾卽虜之、
      verse: 10
    - text: 其間見有美女、爾戀慕之、欲納爲妻、
      verse: 11
    - text: 可攜之歸、使薙髮修甲、
      verse: 12
    - text: 去被虜時所衣之衣、居於爾家、哀其父母、歷至一月、然後與之同寢、成爲夫婦、
      verse: 13
    - text: 如後不見悅於爾、可容之去、俾其自由、爾旣玷之、勿鬻而得金、勿待之若婢、○
      verse: 14
    - text: 人有二妻、一見愛、一被惡、均生子、而被惡者之子居長、
      verse: 15
    - text: 使子承業時、不可廢被惡者之子、而立見愛者之子爲長子、
      verse: 16
    - text: 必認被惡者之子爲長子、倍其業以與之、蓋彼爲強健時所首生者、宜得長子之業、○
      verse: 17
    - text: 人有悖逆之子、不聽父母之言、雖責之仍不聽、
      verse: 18
    - text: 父母當執之、攜至其邑門長老前、
      verse: 19
    - text: 告曰、此子悖逆、不聽我言、饕餮沉湎、
      verse: 20
    - text: 其邑之民、必石擊之致死、以除惡於爾中、使以色列衆聞之而懼、○
      verse: 21
    - text: 人犯死罪、而致之死、懸之於木、
      verse: 22
    - text: 毋使其尸懸木竟夕、必是日葬之、免汚爾上帝耶和華所賜爲業之地、蓋被懸者、乃上帝所詛也、
      verse: 23
  - chapter: 22
    verses:
    - text: 爾見昆弟之牛羊、迷於歧路、勿佯爲不見、必反之於昆弟、
      verse: 1
    - text: 如昆弟離爾遠、或不相識、則牽之歸、留於爾家、待其求之、然後反之、
      verse: 2
    - text: 其驢其衣、凡昆弟所失之物、爲爾所得、俱必如是反之、勿佯爲不見、
      verse: 3
    - text: 爾見昆弟之牛驢、躓於途間、勿佯爲不見、必助其主起之、○
      verse: 4
    - text: 女勿衣男衣、男勿衣女衣、凡行此者、乃爾上帝耶和華所惡也、○
      verse: 5
    - text: 途間如遇鳥巢、在樹在地、有雛有卵、母鳥伏之、不可母子兼取、
      verse: 6
    - text: 必縱其母、惟取其雛、則可納福、且以延年、○
      verse: 7
    - text: 爾建新室、其頂必環以堞、免人墮落、流血之罪、歸於爾家、
      verse: 8
    - text: 葡萄園中、勿播二種、若然、則種之所產、園之所出、俱爲聖物、○
      verse: 9
    - text: 勿以牛驢並耕、
      verse: 10
    - text: 勿衣麻毛雜織之衣、○
      verse: 11
    - text: 所披之衣、當於四周、緣之以繸、○
      verse: 12
    - text: 人若娶妻、同室後而惡之、
      verse: 13
    - text: 謗以惡事、加以惡名、曰、我娶此女、與之同室、見非童貞、
      verse: 14
    - text: 女之父母、必攜童貞之據、至邑門長老前、
      verse: 15
    - text: 其父告曰、我以女適此人、而爲其所惡、
      verse: 16
    - text: 謗以惡事、謂非童貞、然我女誠童貞、確據在此、遂展其布於長老前、
      verse: 17
    - text: 長老必執其人而責之、
      verse: 18
    - text: 罰金一百、予女之父、因加惡名於以色列處女故也、使女仍爲其妻、畢生不休、
      verse: 19
    - text: 如所告屬實、童貞無據、
      verse: 20
    - text: 乃行不端於以色列中、在父家爲妓、則必攜女至父家門、邑人以石擊之致死、以除惡於爾中、○
      verse: 21
    - text: 人與有夫之婦同寢、爲人所見、則姦夫淫婦俱致之死、以除惡於以色列中、
      verse: 22
    - text: 處女受聘於人、而他人遇於邑中、與之苟合、
      verse: 23
    - text: 其女旣在邑中、而不呼號、其男玷辱他人之妻、則必攜至邑門、俱以石擊斃之、以除惡於爾中、
      verse: 24
    - text: 人遇受聘之女在田、強之苟合、則獨殺淫女之人、
      verse: 25
    - text: 女無當死之罪、不可懲之、人遇女於田、女呼號而無救、其事與攻殺鄰里同、
      verse: 26
    - text: 女無當死之罪、不可懲之、人遇女於田、女呼號而無救、其事與攻殺鄰里同、
      verse: 27
    - text: 人遇未聘之女、強之苟合、爲人所見、
      verse: 28
    - text: 則淫女之人、必以金五十、予女之父、旣辱是女、必娶爲妻、畢生不休、○
      verse: 29
    - text: 勿烝父之繼室、勿辱父、
      verse: 30
  - chapter: 23
    verses:
    - text: 外腎受傷、與被閹者、不得入耶和華會、
      verse: 1
    - text: 姦生之子、雖至十世、亦不得入耶和華會、○
      verse: 2
    - text: 亞捫人、摩押人、不得入耶和華會、凡屬斯族者、雖歷十世、至於永遠、亦不得入耶和華會、
      verse: 3
    - text: 因爾昔出埃及、彼不以餅與水、迎爾於途、且買米所波大米之比奪人、比珥子巴蘭詛爾、
      verse: 4
    - text: 惟爾上帝耶和華愛爾、不聽巴蘭、變詛爲祝、
      verse: 5
    - text: 緣此、爾畢生勿求其平安、祈其利達、○
      verse: 6
    - text: 勿憾以東人、以其爲爾同族、勿憾埃及人、以爾曾旅其地、
      verse: 7
    - text: 彼之子孫、至於三世、可入耶和華會、○
      verse: 8
    - text: 爾出列營攻敵、宜戒諸惡、
      verse: 9
    - text: 若有夜間遺洩、以致不潔、則當出營、
      verse: 10
    - text: 薄暮以水濯身、日入乃入、
      verse: 11
    - text: 營外必有一所、
      verse: 12
    - text: 器中有鍬、在外遺矢、必先掘土、反身而掩之、
      verse: 13
    - text: 蓋爾上帝耶和華行於營中、以拯爾曹、付敵於爾、故營必潔、免其見有穢物、與爾相離、○
      verse: 14
    - text: 僕逃主投爾、勿反於其主、
      verse: 15
    - text: 於爾邑中、隨其所欲而居、勿虐待之、○
      verse: 16
    - text: 以色列女中不可有娼妓、男中不可有孌童、
      verse: 17
    - text: 娼妓之值、犬類之價、勿入爾上帝耶和華室以酬願、皆爲其所惡也、○
      verse: 18
    - text: 以金與糧、及凡生利之物、貸於同儕、勿取其利、
      verse: 19
    - text: 取於外族則可、於同儕則不可、如是在爾所據之地、爾上帝耶和華必於凡爾所爲、錫以福祉、○
      verse: 20
    - text: 許願於爾上帝耶和華、償之勿遲、彼必討之於爾、若不償之、則爲有罪、
      verse: 21
    - text: 不許願、則無罪、
      verse: 22
    - text: 言出於口、則必行之、循其所許、樂輸於爾上帝耶和華者、○
      verse: 23
    - text: 入人之葡萄園、任意飽啖其果則可、盛之於器則不可、
      verse: 24
    - text: 入人禾稼、手摘其穗則可、刈之以鐮則不可、
      verse: 25
  - chapter: 24
    verses:
    - text: 人娶妻後、見其有疵、而不之悅、當書離書、付於其手、使出其家、
      verse: 1
    - text: 旣出之後、則可他適、
      verse: 2
    - text: 如其後夫亦不之悅、付以離書而出之、或後夫死、
      verse: 3
    - text: 其前夫旣出之、爲人所玷、勿復娶之、此乃耶和華所惡者、爾上帝耶和華所賜爲業之地、不可汚之、
      verse: 4
    - text: 人新娶、不可往戰、不可任職、必處於家、歷至一年、以悅其妻、○
      verse: 5
    - text: 毋取上下磨爲質、蓋質人之生命也、○
      verse: 6
    - text: 如以色列人竊取同族以爲奴、或鬻於人、必致之死、以除惡於爾中、○
      verse: 7
    - text: 宜愼癩疾、遵行利未人祭司所訓之例、我所命祭司者、俱當守之、
      verse: 8
    - text: 昔爾出埃及時、爾上帝耶和華在途間、所行於米利暗者、爾當憶之、○
      verse: 9
    - text: 如貸於人、勿入其家取質、
      verse: 10
    - text: 必立於外、待其攜質出以予爾、
      verse: 11
    - text: 如其人貧、勿留其質越宿、
      verse: 12
    - text: 日入時、必反之、使其有衣以寢、爲爾祝嘏、則爾上帝耶和華必以爲義、
      verse: 13
    - text: 貧乏傭人、或爾同族、或寓於爾邑之賓旅、勿虐待之、
      verse: 14
    - text: 屆期必給以值、勿至日沒、以其貧乏、厥心在此、恐其籲耶和華、致罪歸爾、○
      verse: 15
    - text: 毋因子而殺父、毋因父而殺子、惟依其罪、而殺其人、○
      verse: 16
    - text: 賓旅與孤、勿反其正、勿以嫠衣爲質、
      verse: 17
    - text: 當憶昔在埃及、爾爲奴隸、爾上帝耶和華贖爾以出、故我命爾行此、○
      verse: 18
    - text: 爾刈田禾、若遺一束、勿返取、當留與賓旅及孤寡、致爾上帝耶和華於爾凡百所爲、錫嘏於爾、
      verse: 19
    - text: 旣撲橄欖、毋得再撲、必歸賓旅及孤寡、
      verse: 20
    - text: 旣摘葡萄、毋得再摘、必歸賓旅及孤寡、
      verse: 21
    - text: 當憶昔在埃及、爾爲奴隸、故我命爾行此也、
      verse: 22
  - chapter: 25
    verses:
    - text: 人有訟事、就於士師、士師聽之、必直其義者、罪其惡者、
      verse: 1
    - text: 惡人罪當受笞、士師使伏於前、如數笞之、
      verse: 2
    - text: 笞數勿踰四十、若笞之過多、恐賤爾昆弟、○
      verse: 3
    - text: 踏穀之牛、勿籠其口、○
      verse: 4
    - text: 兄弟同居、其一無子而死、死者之妻、不可他適、夫弟當娶爲妻、以盡厥分、
      verse: 5
    - text: 首生之子、必爲兄嗣、使於以色列中、不絕其名、
      verse: 6
    - text: 如弟不欲娶之、則婦當至邑門、見長老曰、我夫之弟、不欲其兄留名於以色列中、不盡爲弟之分、
      verse: 7
    - text: 邑之長老必召而問之、如執意言不欲娶之、
      verse: 8
    - text: 則婦於長老前、就而解其履、唾其面曰、不欲爲兄立家者、必如是待之、
      verse: 9
    - text: 後在以色列中、必稱之曰解履之家、○
      verse: 10
    - text: 二人相鬬、其一之妻、前欲援其夫、脫於擊者之手、而執其下體、
      verse: 11
    - text: 則必斷其手、勿惜之、○
      verse: 12
    - text: 囊中勿有異權、一大一小、
      verse: 13
    - text: 家中勿有異量、一大一小、
      verse: 14
    - text: 惟權與量、俱必準確公平、致可延年、於爾上帝耶和華所錫之地、
      verse: 15
    - text: 凡行此非義者、乃爾上帝耶和華所惡也、○
      verse: 16
    - text: 昔爾出埃及時、亞瑪力人所行於爾者、爾當憶之、
      verse: 17
    - text: 彼不畏上帝、乘爾途間疲憊、殺爾後行之荏弱者、
      verse: 18
    - text: 爾上帝耶和華、拯爾脫於四周之敵、俾得綏安、於其所賜爲業之地、則必塗亞瑪力誌於天下、爾勿忘之、
      verse: 19
  - chapter: 26
    verses:
    - text: 旣至爾上帝耶和華所賜爲業之地、據而居之、
      verse: 1
    - text: 必以斯土所產之初實、盛之於筐、詣爾上帝耶和華所選寄名之處、
      verse: 2
    - text: 見當時之祭司曰、我今敬告爾上帝耶和華、耶和華所誓許我祖、錫我之地、我已至之、
      verse: 3
    - text: 祭司取筐於爾手、置爾上帝耶和華壇前、
      verse: 4
    - text: 爾在爾上帝耶和華前必曰、我祖亞蘭人、乃瀕死者、往旅埃及、人數無多、而成大族、強盛繁衍、
      verse: 5
    - text: 埃及人惡待我儕、而虐遇之、加以苦役、
      verse: 6
    - text: 我籲我列祖之上帝耶和華、蒙其垂聽、鑒我所受之艱難、勞苦暴虐、
      verse: 7
    - text: 耶和華以能手、奮臂、異蹟、奇事、大而可畏之事、導我出埃及、
      verse: 8
    - text: 攜我至此、錫我流乳與蜜之地、
      verse: 9
    - text: 耶和華歟、爾所賜我之地、其所產之初實、我攜之至、遂置於爾上帝耶和華前、而行崇拜、
      verse: 10
    - text: 爾與利未人、及居爾中之賓旅、緣爾上帝耶和華賜爾曁家之福、而喜樂焉、○
      verse: 11
    - text: 每至三載、什輸其一之年、凡土所產、什輸其一旣畢、必以給利未人及賓旅孤寡、使食於爾邑內、而得果腹、
      verse: 12
    - text: 則於爾上帝耶和華前告曰、爲聖之物、我已出之我家、給與利未人及賓旅孤寡、循爾所諭、爾之命令、我未干犯、亦未遺忘、
      verse: 13
    - text: 維此聖物、居喪時、我未食之、不潔時、我未移之、爲死者、我未用之、惟聽我上帝耶和華命、遵爾所諭而行、
      verse: 14
    - text: 祈自天上聖所俯察、錫嘏於爾民以色列、並所賜我流乳與蜜之地、如所誓於我列祖者、○
      verse: 15
    - text: 爾上帝耶和華、今日命爾行此典章律例、故當一心一意守之、
      verse: 16
    - text: 今日爾以耶和華爲爾上帝、願行其道、聽其言、守其典章、誡命律例、
      verse: 17
    - text: 耶和華亦循其所許、以爾爲己民、俾從其命、
      verse: 18
    - text: 使爾在於榮耀、名譽尊貴、超乎所造萬民、爾爲聖民、歸爾上帝耶和華、循其所言、
      verse: 19
  - chapter: 27
    verses:
    - text: 摩西與以色列長老諭民曰、我今日所諭爾者、爾當遵守、
      verse: 1
    - text: 爾渡約但、至爾上帝耶和華所賜之地、其日必立大石、塗之以灰、
      verse: 2
    - text: 旣渡之後、當錄斯律諸言於上、致可入爾上帝耶和華所賜流乳與蜜之地、如爾祖之上帝耶和華所許者、
      verse: 3
    - text: 旣渡約但、循我今日所諭、必立斯石於以巴路山、塗之以灰、
      verse: 4
    - text: 在彼爲爾上帝耶和華建壇、以石爲之、毋用鐵器而造、
      verse: 5
    - text: 建爾上帝耶和華之壇、必以未經雕鑿之石在壇之上、獻燔祭於爾上帝耶和華、
      verse: 6
    - text: 亦獻酬恩祭、在彼食之、樂於爾上帝耶和華前、
      verse: 7
    - text: 錄斯律諸言於石、當詳明焉、○
      verse: 8
    - text: 摩西與利未人祭司、告以色列民曰、以色列人歟、爾其靜默以聽、今日爾成爲爾上帝耶和華之民、
      verse: 9
    - text: 故必聽從其言、行其誡命典章、乃我今日所諭爾者也、○
      verse: 10
    - text: 當日摩西諭民曰、
      verse: 11
    - text: 旣濟約但、西緬、利未、猶大、以薩迦、約瑟、便雅憫諸支派、當立於基利心山、爲民祝嘏、
      verse: 12
    - text: 流便、迦得、亞設、西布倫、但、拿弗他利諸支派、當立於以巴路山、宣其詛詞、
      verse: 13
    - text: 利未人當大聲以向以色列民曰、
      verse: 14
    - text: 凡人雕偶鑄像、匠人所造、乃耶和華所惡、立於隱處者、必受詛、衆民當應曰、阿們、
      verse: 15
    - text: 輕視父母者、必受詛、衆民當應曰、阿們、
      verse: 16
    - text: 移鄰里之界址者、必受詛、衆民當應曰、阿們、
      verse: 17
    - text: 使瞽迷途者、必受詛、衆民當應曰、阿們、
      verse: 18
    - text: 屈抑賓旅孤寡者、必受詛、衆民當應曰、阿們、
      verse: 19
    - text: 烝父繼室、辱其父者、必受詛、衆民當應曰、阿們、
      verse: 20
    - text: 淫於獸者、必受詛、衆民當應曰、阿們、
      verse: 21
    - text: 姦亂同父異母、異父同母之姊妹者、必受詛、衆民當應曰、阿們、
      verse: 22
    - text: 烝妻母者、必受詛、衆民當應曰、阿們、
      verse: 23
    - text: 陰擊鄰里者、必受詛、衆民當應曰、阿們、
      verse: 24
    - text: 受賄以殺不辜者、必受詛、衆民當應曰、阿們、
      verse: 25
    - text: 不遵斯律之言而行者、必受詛、衆民當應曰、阿們、
      verse: 26
  - chapter: 28
    verses:
    - text: 如爾聽從爾上帝耶和華之言、遵行其誡、我今日所諭爾者、則爾上帝耶和華必舉爾升高、超乎天下萬民、
      verse: 1
    - text: 如爾聽從爾上帝耶和華之言、則此諸福、必臨及爾、
      verse: 2
    - text: 在邑獲福、在田獲福、
      verse: 3
    - text: 身之所生、土之所產、畜之所出、牛羣之犢、羊羣之羔、並皆獲福、
      verse: 4
    - text: 盛糧之筐、搏麪之器獲福、
      verse: 5
    - text: 爾出獲福、爾入獲福、
      verse: 6
    - text: 敵起攻爾、耶和華必使爾擊敗之、其攻爾也由一途、其逃爾也由七途、
      verse: 7
    - text: 耶和華必降福於爾倉、及爾手之所爲、錫嘏於爾、在爾上帝耶和華所賜之地、
      verse: 8
    - text: 如爾守爾上帝耶和華之誡、遵行其道、則耶和華必踐其所誓、立爾爲己之聖民、
      verse: 9
    - text: 天下億兆、將見爾稱以耶和華名、惟爾是畏、
      verse: 10
    - text: 耶和華必使爾昌熾、身之所生、畜之所出、土之所產、俱蒙福祉、於耶和華所誓爾祖賜爾之地、
      verse: 11
    - text: 耶和華必爲爾啟其寶藏、使天降時雨於爾土、於爾凡百所爲、錫嘏於爾、爾貸金於列邦、而不告貸於彼、
      verse: 12
    - text: 如爾聽從爾上帝耶和華之誡命、我今日所諭爾者、謹守遵行、不偏左右、離我今日所諭之言、不從他神、而崇事之、則耶和華必以爾爲首、不以爾爲尾、使爾居上、不居於下、○
      verse: 13
    - text: 如爾聽從爾上帝耶和華之誡命、我今日所諭爾者、謹守遵行、不偏左右、離我今日所諭之言、不從他神、而崇事之、則耶和華必以爾爲首、不以爾爲尾、使爾居上、不居於下、○
      verse: 14
    - text: 如爾不聽爾上帝耶和華之言、不守其誡命典章、我今日所諭爾者、則此諸詛、必臨及爾、
      verse: 15
    - text: 在邑受詛、在田受詛、
      verse: 16
    - text: 盛糧之筐、搏麪之器受詛、
      verse: 17
    - text: 身之所生、土之所產、畜之所出、牛羣之犢、羊羣之羔、並皆受詛、
      verse: 18
    - text: 爾入受詛、爾出受詛、
      verse: 19
    - text: 耶和華因爾行惡離棄彼、必於凡爾所爲、加爾咒詛、擾亂譴責、以致速亡、
      verse: 20
    - text: 耶和華必使疫癘附於爾身、以至滅爾於爾入據之地、
      verse: 21
    - text: 耶和華必以癆疾、熱疾、炎疾、瘧疾、兵革、枯槁、霉爛擊爾、此災必追襲爾、致爾隕沒、
      verse: 22
    - text: 覆爾之天如銅、載爾之地如鐵、
      verse: 23
    - text: 耶和華必以塵沙爲雨、自天降於爾土、俾爾滅亡、
      verse: 24
    - text: 耶和華必使爾爲敵所敗、爾攻之也由一途、爾逃之也由七途、拋棄於天下萬國之中、
      verse: 25
    - text: 爾屍必爲飛禽走獸所食、無人逐之、
      verse: 26
    - text: 耶和華必以埃及人所患之癰、痔、疥、癬、不治之症、加乎爾身、
      verse: 27
    - text: 又必使爾顚狂、目瞽心驚、
      verse: 28
    - text: 雖在日中、猶如瞽者暗中摸索、所行所爲、不獲亨通、恆遭暴虐刦奪、無人救援、
      verse: 29
    - text: 聘妻而人與之寢、築室而己不得居、植葡萄園而不得食其果、
      verse: 30
    - text: 爾牛被宰、爾目擊之、而不得食、爾驢被奪、爾目擊之、而不見返、爾羊付於爾敵、無人救爾、
      verse: 31
    - text: 子女付於異族、爾將終日瞻望、至於目盲、無力拯之、
      verse: 32
    - text: 爾之土產、及爾勞而得者、將爲爾所未識之民吞噬、爾惟受虐見迫、歷久如是、
      verse: 33
    - text: 爾目所見、必致顚狂、
      verse: 34
    - text: 耶和華必以惡瘡、加於爾膝與股、自踵延及於頂、無術以療、
      verse: 35
    - text: 耶和華必以爾及爾所立之王、徙至爾與爾祖素所未識之國、在彼奉事木石之神、
      verse: 36
    - text: 於耶和華徙爾所至之國、必爲人所駭異、作諺語及話柄、
      verse: 37
    - text: 爾之田畝、播種則多、獲實則少、蝗食故也、
      verse: 38
    - text: 植葡萄園而治之、不收其果、不飲其酒、蟲食故也、
      verse: 39
    - text: 四境有橄欖樹、不以其油膏身、果隕故也、
      verse: 40
    - text: 爾生子女、不爲爾有、被虜故也、
      verse: 41
    - text: 爾囿之樹、爾地之產、爲蝗所食、
      verse: 42
    - text: 爾中賓旅、必愈升愈高、爾愈降愈卑、
      verse: 43
    - text: 彼可貸金於爾、爾不貸金於彼、彼爲首、爾爲尾、
      verse: 44
    - text: 凡此諸詛、必追襲爾、臨及爾、俾爾滅亡、因爾不聽爾上帝耶和華所諭之言、守其誡命典章、
      verse: 45
    - text: 凡此諸詛、必爲異蹟奇事於爾、爰及子孫、歷世靡曁、
      verse: 46
    - text: 爾當富有之時、不中心欣喜、奉事爾上帝耶和華、
      verse: 47
    - text: 爾必饑渴、裸裎、匱乏、服役於敵、耶和華所遣攻爾者、彼以鐵軛置於爾頸、迨爾滅亡、
      verse: 48
    - text: 耶和華必使遠民、如鷹之飛、來自地極、以攻擊爾、其言爾不之識、
      verse: 49
    - text: 其容強悍、不顧耆老、不恤幼穉、
      verse: 50
    - text: 爾畜所生、爾土所產、俱爲所食、迨爾滅亡、爾穀與酒及油、牛羣之犢、羊羣之羔、取之無遺、迨爾滅亡、
      verse: 51
    - text: 爾上帝耶和華所賜爾之全地、其中諸邑、城垣高固、爾所恃也、敵必困爾於中、迨其傾圮、
      verse: 52
    - text: 被圍之時、受敵窘迫、至食子女之肉、爾上帝耶和華所賜者、
      verse: 53
    - text: 爾中荏弱嬌嫩之人、必怒視其兄弟、及懷中之妻室、遺留之子女、
      verse: 54
    - text: 甚至彼於敵圍爾邑、窘迫之際、食其子女之肉、不肯分給親屬、無所遺餘故也、
      verse: 55
    - text: 爾中荏弱嬌嫩之婦、因其嫋娜、以足踐地、猶且不屑、必怒視其懷中之夫、與其子女、曁膝間之嬰孩、及凡所生、緣敵圍邑窘迫、而無所得、則私食之、
      verse: 56
    - text: 爾中荏弱嬌嫩之婦、因其嫋娜、以足踐地、猶且不屑、必怒視其懷中之夫、與其子女、曁膝間之嬰孩、及凡所生、緣敵圍邑窘迫、而無所得、則私食之、
      verse: 57
    - text: 如爾不守此書所載法律之言、不畏爾上帝耶和華尊榮可畏之名、
      verse: 58
    - text: 則耶和華必使爾遘奇異之災、至重至久之殃、艱苦纏綿之病、爰及苗裔、
      verse: 59
    - text: 加以埃及諸疾、爾所畏者、必附爾身、
      verse: 60
    - text: 更有諸疾諸災、律書所未載者、耶和華亦以相加、迨爾滅亡、
      verse: 61
    - text: 昔爾人數、如天星之多、因不聽爾上帝耶和華命、致所遺無幾、
      verse: 62
    - text: 昔耶和華以善待爾、昌熾爾爲悅、厥後以毀滅爾、殲殄爾爲悅、使爾絕於所入而得之地、
      verse: 63
    - text: 耶和華必散爾於列邦、自地極至天涯、在彼奉事木石之神、爾與爾祖所未識者、
      verse: 64
    - text: 在此族中、不獲綏安、無有駐足之所、耶和華必使爾心慄目盲、精神衰敗、
      verse: 65
    - text: 爾之生命、懸寄危境、晝夜驚惶、料難保全、
      verse: 66
    - text: 因心所懼、與目所見、朝必曰願得及暮、暮必曰願得及朝、
      verse: 67
    - text: 往埃及之途、我曾諭爾、不復見之、耶和華必使爾駕舟復返、在彼自鬻於敵、爲僕爲婢、無人市爾、
      verse: 68
  - chapter: 29
    verses:
    - text: 耶和華在何烈、與以色列人立約、此外又在摩押、諭摩西與以色列人立約、其言如左、
      verse: 1
    - text: 摩西召以色列衆、告之曰、昔爾目擊耶和華在埃及、行於法老與臣、及其全地之事、
      verse: 2
    - text: 卽大試鍊、與異蹟奇事、爾所見者、
      verse: 3
    - text: 惟至今日、耶和華未嘗賜爾心能明、目能見、耳能聽、
      verse: 4
    - text: 我導爾於野、歷四十年、爾衣在身而不敝、爾履在足而不壞、
      verse: 5
    - text: 餅則未食、清酒醇醪未飲、使爾知耶和華乃爾之上帝、
      verse: 6
    - text: 爾曹至此地、希實本王西宏、巴珊王噩、出與我戰、而我擊之、
      verse: 7
    - text: 據有其地、給於流便迦得二支派、及瑪拿西支派之半、以爲恆業、
      verse: 8
    - text: 故當遵行此約之言、使凡所爲、無不亨通、○
      verse: 9
    - text: 今爾有衆、牧伯、族長、長老、有司、以色列諸丁男、
      verse: 10
    - text: 爾之子女妻室、營中賓旅、自採薪者、及汲水者、俱立於爾上帝耶和華前、
      verse: 11
    - text: 使爾與於爾上帝耶和華之約與誓、卽其今日與爾所立者、
      verse: 12
    - text: 彼以爾爲己民、己爲爾之上帝、踐其前言、循其與爾列祖亞伯拉罕以撒雅各所誓者、
      verse: 13
    - text: 此約與誓、我不第與爾曹立也、
      verse: 14
    - text: 凡今日於我上帝耶和華前、與我同在、及不同在者、亦與立之、
      verse: 15
    - text: 昔我儕居埃及、曁經歷諸邦、爾所知也、
      verse: 16
    - text: 其中所可憎者、木石金銀偶像、爾亦見之、
      verse: 17
    - text: 此約之立、以免爾中男女、宗族支派、今日中心違棄我上帝耶和華、往事斯族之神、致有荼毒之根、生於爾中、
      verse: 18
    - text: 聞此詛言、猶中心自慰曰、我雖剛愎自用、渴時痛飲、亦可獲安、
      verse: 19
    - text: 若此者、耶和華必不赦宥、其怒與忌、如烟之出、必攻斯人、以書所載之詛、加乎其身、塗其名於天下、
      verse: 20
    - text: 在以色列諸支派中、耶和華必區別之、循律書所載約中之詛言、加以禍害、
      verse: 21
    - text: 爾後世子孫、及彼遠人、見此地之災、曁耶和華所降之疾、
      verse: 22
    - text: 又見硫磺與鹽、火焚遍地、不種不產、不生草萊、如所多瑪、蛾摩拉、押瑪、洗扁、爲耶和華忿怒所傾覆者、
      verse: 23
    - text: 列邦人皆問曰、耶和華何爲行此於斯土、其怒若是之烈、果何故乎、
      verse: 24
    - text: 人將對曰、其祖之上帝耶和華、導之出埃及時、與之立約、而彼背之、
      verse: 25
    - text: 奉事崇拜他神、素所未識、耶和華亦未嘗聽其服從者、
      verse: 26
    - text: 故耶和華震怒斯土、以書所載之詛加之、
      verse: 27
    - text: 耶和華以氣憤、忿怒恚恨、拔之斯土、投於異邦、有如今日、
      verse: 28
    - text: 隱微之事、屬我上帝耶和華、惟明顯之事、永屬於我、爰及子孫、俾守此律之言、
      verse: 29
  - chapter: 30
    verses:
    - text: 我所陳於爾前之祝與詛、旣已臨爾、於爾上帝耶和華逐爾而至之邦、追憶此事、
      verse: 1
    - text: 與爾子孫、一心一意歸爾上帝耶和華、遵從其言、循我今日所諭爾者、
      verse: 2
    - text: 則爾上帝耶和華將矜恤爾、返爾俘囚、自散爾而至之列邦集爾、
      verse: 3
    - text: 爾見逐者至於天涯、爾上帝耶和華必由彼集爾、攜之而歸、
      verse: 4
    - text: 爾祖所據之地、爾上帝耶和華必導爾入而得之、降福於爾、俾爾昌熾、較祖尤衆、
      verse: 5
    - text: 爾上帝耶和華必制爾情欲、爰及子孫、使一心一意愛爾上帝耶和華、致得生存、
      verse: 6
    - text: 爾上帝耶和華、必以是詛、加諸爾敵、及憾爾迫爾者、
      verse: 7
    - text: 爾將旋歸、聽從耶和華之言、遵行其誡、我今日所諭爾者、
      verse: 8
    - text: 爾若聽從爾上帝耶和華之言、守此律書所載之誡命典章、一心一意歸爾上帝耶和華、則爾上帝耶和華必於凡爾所爲、錫以福祉、身之所生、畜之所出、土之所產、盡皆蕃衍、耶和華心復悅爾、錫以福祉、如昔悅爾祖然、
      verse: 9
    - text: 爾若聽從爾上帝耶和華之言、守此律書所載之誡命典章、一心一意歸爾上帝耶和華、則爾上帝耶和華必於凡爾所爲、錫以福祉、身之所生、畜之所出、土之所產、盡皆蕃衍、耶和華心復悅爾、錫以福祉、如昔悅爾祖然、
      verse: 10
    - text: 我今諭爾之誡、行之非難、離爾非遠、
      verse: 11
    - text: 不在天上、致爾自謂、誰升天攜之以至、使我聞而行之、
      verse: 12
    - text: 不在海外、致爾自謂、誰濟海攜之以至、使我聞而行之、
      verse: 13
    - text: 斯道密邇乎爾、在爾口、在爾心、俾爾行之、○
      verse: 14
    - text: 我今日以生與福、死與禍、陳於爾前、
      verse: 15
    - text: 諭爾愛爾上帝耶和華、遵行其道、守其誡命、典章律例、致得生存昌熾、爾上帝耶和華於爾所入而據之地、錫爾以嘏、
      verse: 16
    - text: 如爾中心違離、不欲聽從、爲人所誘、崇事他神、
      verse: 17
    - text: 我今告爾、爾必滅亡、於渡約但而得之地、不得延年、
      verse: 18
    - text: 我今呼籲天地爲證、以生死祝詛、陳於爾前、爾其選生、俾爾及爾子孫、得以生存、
      verse: 19
    - text: 且愛爾上帝耶和華、聽從其言、而依附之、蓋耶和華爲爾生命、及爾延年之由、使爾居於其所誓賜爾祖亞伯拉罕以撒雅各之地、
      verse: 20
  - chapter: 31
    verses:
    - text: 摩西以斯言告以色列衆曰、
      verse: 1
    - text: 我今百有二十歲矣、不復能出入於爾中、耶和華亦曾諭我曰、爾不得渡此約但、
      verse: 2
    - text: 爾上帝耶和華爲爾先導、殲斯族於爾前、使爾據有其地、約書亞必導爾濟河、如耶和華所言、
      verse: 3
    - text: 耶和華翦滅亞摩利二王西宏與噩、及其國、亦必如是待斯族、
      verse: 4
    - text: 耶和華旣付之於爾、當如我所諭而待之、
      verse: 5
    - text: 強乃志、壯乃心、勿畏葸、勿恐惶、爾上帝耶和華與爾偕往、不棄爾、不遺爾、
      verse: 6
    - text: 摩西召約書亞、於以色列衆前諭之曰、強乃志、壯乃心、爾必與民偕往、入耶和華誓賜其祖之地、使得爲業、
      verse: 7
    - text: 耶和華爲爾先導、與爾同在、不棄爾、不遺爾、勿畏懼、勿驚惶、○
      verse: 8
    - text: 摩西書此律、授舁耶和華約匱之利未人祭司、及以色列長老、
      verse: 9
    - text: 諭之曰、每七載、豁免年、構廬節期、
      verse: 10
    - text: 以色列衆咸至、覲爾上帝耶和華於其所選之處、當誦此律、使衆聞之、
      verse: 11
    - text: 集民男女幼穉、及旅於爾邑者、俾其聽之、學習寅畏爾上帝耶和華、遵守此律之言、
      verse: 12
    - text: 子女尚無識者、亦使聽之、學習畢生寅畏爾上帝耶和華、於渡約但而得之地、○
      verse: 13
    - text: 耶和華諭摩西曰、爾之死期伊邇、當召約書亞偕詣會幕、我將付託之、摩西與約書亞乃詣會幕、
      verse: 14
    - text: 耶和華乘雲柱見於幕中、雲柱止於幕門、
      verse: 15
    - text: 耶和華諭摩西曰、爾與列祖偕眠、斯民必於所至之地、狥欲從異族之神、離棄我、背我與立之約、
      verse: 16
    - text: 是日我必怒而棄之、掩面不顧、使被吞噬、多遭災禍、時彼必曰、此災臨我、豈非以我上帝不在我中乎、
      verse: 17
    - text: 因其轉從他神、行此惡事、我必掩面不顧之、
      verse: 18
    - text: 故當作歌、教以色列人、使其口誦、以爲之證、
      verse: 19
    - text: 我所誓許其祖流乳與蜜之地、旣導之入、彼得飽食、身體豐肥、斯時也、彼轉從他神、藐視乎我、背我之約、
      verse: 20
    - text: 洎乎多遭災禍、斯歌在其後裔之口、尚未遺忘、必爲其證、蓋我未導之入所誓賜之地、已知其所圖、
      verse: 21
    - text: 當日摩西作歌、教以色列人、
      verse: 22
    - text: 耶和華諭嫩之子約書亞曰、強乃志、壯乃心、爾將導以色列人入我所誓賜之地、我必偕爾、○
      verse: 23
    - text: 摩西以此律言、書之旣畢、
      verse: 24
    - text: 遂諭舁耶和華約匱之利未人曰、
      verse: 25
    - text: 以此律書、置於爾上帝耶和華約匱之側、爲證於爾、
      verse: 26
    - text: 蓋我知爾悖逆強項、我今猶存、與爾同在、爾尚悖逆耶和華、況我歿後乎、
      verse: 27
    - text: 當使爾支派之長老有司咸集、我將以此言告之、呼籲天地、於彼爲證、
      verse: 28
    - text: 我知我死之後、爾必自壞、離我所諭之道、至於末期、災禍必臨爾身、因爾行耶和華所視爲惡者、爾之所爲、激其震怒、
      verse: 29
    - text: 摩西盡誦歌詞、使以色列會衆聽聞、
      verse: 30
  - chapter: 32
    verses:
    - text: 天其側耳、我將有言、地其聽我口中之語、
      verse: 1
    - text: 我道淋漓若雨、我言滴瀝如露、猶小雨之潤草、似時雨之灌蔬、
      verse: 2
    - text: 我將揚耶和華之名、爾其稱我上帝爲大、
      verse: 3
    - text: 維彼磐石、其工純全、其道正直、上帝誠實旡妄、公正無私、
      verse: 4
    - text: 惟此世代、乖戾邪曲、對於上帝、行事邪僻、弗爲其子、乃爲點汚、
      verse: 5
    - text: 愚昧無知之民、報耶和華乃如是乎、彼非爾父而購爾乎、彼乃造爾立爾、
      verse: 6
    - text: 追憶往古之日、思念歷代之年、問於爾父、彼必示爾、詢諸長老、彼必告爾、
      verse: 7
    - text: 至高者使諸族得業、俾世人散處、爰定列邦之疆域、循以色列之人數、
      verse: 8
    - text: 耶和華之分乃其庶民、雅各爲其恆業、
      verse: 9
    - text: 彼遇之於荒漠之地、獸嘷之野、護衞之、眷顧之、保之如眸子、
      verse: 10
    - text: 如鷹攪巢、振翮於雛、舒翼以引、負之其上、
      verse: 11
    - text: 獨耶和華導之、無異族之神偕在、
      verse: 12
    - text: 使其駕行地之高處、食田所產、㗖巖穴所出之蜜、哺堅石所產之油、
      verse: 13
    - text: 使食牛酪、羊乳羔脂、及巴珊之牡綿羊、牡山羊、至嘉之麥、亦飲葡萄之汁、
      verse: 14
    - text: 耶書崙豐肥而奔踶、碩大而光澤、乃違離造之之上帝、藐視救之之磐石、
      verse: 15
    - text: 崇事異族之神、以觸其忌、行作可憎之事、以激其怒、
      verse: 16
    - text: 祭祀鬼魔、非是上帝、乃彼素所未識、新造初立之神、爾祖未嘗寅畏者、
      verse: 17
    - text: 產爾之磐石、爾不憶之、生爾之上帝、爾乃忘之、
      verse: 18
    - text: 耶和華見而憎之、因其子女干厥震怒、
      verse: 19
    - text: 曰、我將掩面、不加眷顧、觀其終局如何、彼乃乖戾之族、無誠信之子女、
      verse: 20
    - text: 彼以非神者觸我忌、以虛無者激我怒、我將以異族觸彼忌、以蚩氓激彼怒、
      verse: 21
    - text: 蓋我怒如火燎、燒及陰府、焚燬大地、曁其出產、燃彼山基、
      verse: 22
    - text: 我將以災積於其身、以我之矢、射之務盡、
      verse: 23
    - text: 使其因饑而瘦、因熱而敗、因苦而滅、害於獸齒、傷於蟲毒、
      verse: 24
    - text: 外遭鋒刃、內受驚惶、少男幼女、乳子白叟、淪胥以亡、
      verse: 25
    - text: 我曰、將散之於遠方、絕其誌於人間、
      verse: 26
    - text: 第恐敵人激我、仇人誤視、自謂我手力大、非耶和華所行、
      verse: 27
    - text: 斯民無謀猷、中心無聰慧、
      verse: 28
    - text: 願其有智、明乎此事、思厥終局、
      verse: 29
    - text: 若非其磐石鬻之、耶和華付之、則敵一焉能驅千、二焉能逐萬、
      verse: 30
    - text: 敵之磐石、不如我之磐石、此敵自爲證也、
      verse: 31
    - text: 其葡萄樹屬所多瑪、產自蛾摩拉田、其果如膽、其穗甚苦、
      verse: 32
    - text: 其酒乃蛇之毒、蝮之惡毒、
      verse: 33
    - text: 其惡非積於我前、封於我庫乎、
      verse: 34
    - text: 伸寃在我、其足躓時、我必報之、禍日伊邇、災難速臨、
      verse: 35
    - text: 耶和華見其民之力已廢、被束者、自由者、靡有孑遺、必爲其民伸寃、爲其僕回意、
      verse: 36
    - text: 曰、彼之神安在、所恃之磐石奚存、
      verse: 37
    - text: 饗爾祭牲之脂、飲爾灌祭之酒者、其起而助爾護爾、
      verse: 38
    - text: 當知我之爲我、無神偕我、我使人死、亦使人生、我傷之、亦醫之、無能拯於我手、
      verse: 39
    - text: 我向天舉手曰、我指永生而誓、
      verse: 40
    - text: 倘礪閃爍之刃、施行審鞫、敵我者、我必罰之、憾我者、我必報之、
      verse: 41
    - text: 必使我矢醉於血、我刃吞厥肉、卽被虜見殺者之血、敵魁頭顱之肉、
      verse: 42
    - text: 爾列族歟、當與其民同樂、蓋彼必爲其僕之血伸寃、報復厥敵、必爲其地與民贖罪、○
      verse: 43
    - text: 摩西與嫩之子約書亞、以此歌詞、誦與以色列民、
      verse: 44
    - text: 誦之旣畢、
      verse: 45
    - text: 摩西謂之曰、我今日告爾之詞、當存於心、命爾子孫、遵守斯律之言、
      verse: 46
    - text: 此事於爾、所關非淺、乃爾之生命、由此得以延年、於渡約但而得之地、○
      verse: 47
    - text: 當日耶和華諭摩西曰、
      verse: 48
    - text: 摩押地、耶利哥相對之所、亞巴琳山、尼波崗、爾其陟之、瞻望迦南、我所錫於以色列族爲業之地、
      verse: 49
    - text: 爾旣陟之、必死於彼、而歸乃祖、如爾兄亞倫死於何珥山、而歸其祖然、
      verse: 50
    - text: 昔在尋野、加低斯米利巴水、爾曹不於以色列人中、尊我爲聖、干罪於我、
      verse: 51
    - text: 故我所錫以色列族之地、爾惟遙觀、不得入之、
      verse: 52
  - chapter: 33
    verses:
    - text: 上帝僕摩西、於未死之先、爲以色列人祝嘏、
      verse: 1
    - text: 曰、耶和華至自西乃、起自西珥、著自巴蘭、來自萬聖、法律出其右手、勢如烈火、
      verse: 2
    - text: 彼眷愛斯民、衆聖在其手中、坐其足下、領受其言、
      verse: 3
    - text: 摩西命以法律、爲雅各會衆之恆業、
      verse: 4
    - text: 彼於耶書崙爲王、民之族長咸集、以色列支派皆就之、○
      verse: 5
    - text: 願流便生存不死、惟人數維寡、○
      verse: 6
    - text: 論猶大則曰、耶和華歟、俯聽猶大之呼籲、導歸故族、彼以手爲己搏戰、爾必助之攻敵、○
      verse: 7
    - text: 論利未則曰、耶和華歟、爾之土明烏陵、與爾聖者偕、爾於瑪撒試之、於米利巴水與之爭、
      verse: 8
    - text: 言及父母、彼曰我未見之、不認兄弟、不識子女、乃因遵行爾命、謹守爾約、
      verse: 9
    - text: 彼將以爾律例教雅各、以爾法律誨以色列、焚香於爾前、獻全牲燔祭於爾壇、
      verse: 10
    - text: 耶和華歟、錫嘏其財物、悅納其所爲、洞穿其敵、及憾之者之腰、使不復起、○
      verse: 11
    - text: 論便雅憫則曰、耶和華所眷愛者、將安居其側、耶和華終日庇護之、使處兩肩之間、○
      verse: 12
    - text: 論約瑟則曰、願耶和華錫嘏其地、賜以天上之寶、空際之露、地中之泉、
      verse: 13
    - text: 日所生之果、月所產之寶、
      verse: 14
    - text: 古山之上品、恆嶽之嘉物、
      verse: 15
    - text: 地與其中所韞之珍奇、及居荊棘中者之恩惠、願悉歸於約瑟之首、臨於冠兄弟者之頂、
      verse: 16
    - text: 彼如牛之首生、有威可畏、其角如兕角、將抵觸異邦、至於地極、以法蓮之萬萬、瑪拿西之千千是也、○
      verse: 17
    - text: 論西布倫則曰、西布倫歟、爾出外可歡欣、以薩迦歟、爾居幕可喜樂、
      verse: 18
    - text: 必召萬民登山、奉獻義祭、因其必享海中之豐裕、沙中之珍藏、○
      verse: 19
    - text: 論迦得則曰、恢廓迦得者、宜頌美焉、迦得伏如牝獅、斷傷人之首臂、
      verse: 20
    - text: 彼先選得其業、乃爲立律者所遺留、遂偕族長而來、行耶和華之公義、及其與以色列所立之律例、○
      verse: 21
    - text: 論但則曰、但乃稚獅、踴躍出於巴珊、○
      verse: 22
    - text: 論拿弗他利則曰、拿弗他利歟、沾恩旣足、受福且盈、由耶和華所賜、西方南方、爾其據以爲業、○
      verse: 23
    - text: 論亞設則曰、願亞設因多子而獲福、爲兄弟所悅納、浸足於油、
      verse: 24
    - text: 爾之楗乃鐵乃銅、爾之力隨日所需、○
      verse: 25
    - text: 耶書崙歟、無有若上帝者、乘雲而行、赫赫於天、惟爾是輔、
      verse: 26
    - text: 永生上帝、爲爾居所、恆久之臂、惟爾是扶、逐敵於爾前、命爾殄滅之、
      verse: 27
    - text: 以色列族、居處綏安、雅各之源、獨在產穀與酒之地、天滴甘露、
      verse: 28
    - text: 以色列歟、爾有福祉、何民若爾、爲耶和華所拯、彼乃護爾之干、榮爾之刃、敵必屈伏於爾、爾將履其崇邱、
      verse: 29
  - chapter: 34
    verses:
    - text: 摩西自摩押平原、登尼波山、陟耶利哥相對之毘斯迦嶺、耶和華示以基列全地、至於但境、
      verse: 1
    - text: 及拿弗他利全地、以法蓮瑪拿西地、猶大全地、至於西海、
      verse: 2
    - text: 南方與椶樹城耶利哥谷之平原、至於瑣珥、
      verse: 3
    - text: 耶和華諭之曰、此地乃我所誓於亞伯拉罕以撒雅各、以賜其後裔者、我使爾目覩、惟不得濟、
      verse: 4
    - text: 於是耶和華之僕摩西卒於摩押、如耶和華所言、
      verse: 5
    - text: 葬於摩押之谷、在伯毘珥相對之所、越至今日、無有知其墓者、
      verse: 6
    - text: 摩西卒時、年百有二十、其目未眊、其力未衰、
      verse: 7
    - text: 以色列人於摩押平原、爲之哀哭三旬、盈其日數、
      verse: 8
    - text: 嫩之子約書亞、因摩西曾按手其首、充以智慧之神、以色列人聽從之、遵耶和華所諭摩西之命、
      verse: 9
    - text: 此後以色列中、未有挺生先知、若摩西者、爲耶和華晤對相識、
      verse: 10
    - text: 遣之在埃及地、行異蹟奇事於法老、及其諸臣、與其四境、
      verse: 11
    - text: 並顯大能之手、行可畏之事、以色列衆目覩、
      verse: 12
  name: Deuteronomy
- chapters:
  - chapter: 1
    verses:
    - text: 耶和華僕摩西死後、耶和華諭摩西從者、嫩之子約書亞曰、
      verse: 1
    - text: 我僕摩西死矣、今爾與民起而濟此約但、往我所賜以色列族之地、
      verse: 2
    - text: 凡爾足所履之處、我悉以錫爾、如我昔與摩西所言、
      verse: 3
    - text: 自曠野曁利巴嫩、至伯拉大河、赫族全地、爰及大海日入之所、咸爲爾境、
      verse: 4
    - text: 爾之畢生、無人能禦爾、我必偕爾、如昔偕摩西然、必不遺爾、不棄爾也、
      verse: 5
    - text: 強乃心、壯乃志、以爾必導斯民、得我誓賜其祖之地、
      verse: 6
    - text: 惟當強乃心、壯乃志、悉守我僕摩西命爾之律、而遵行之、勿偏於左、勿偏於右、俾爾無論何往、靡不亨通、
      verse: 7
    - text: 惟此律書、勿離爾口、晝夜思維、守其所錄、致獲坦途、而得利達、
      verse: 8
    - text: 我豈不命爾乎、強乃心、壯乃志、勿畏葸、勿恐惶、無論何往、爾上帝耶和華與爾偕焉、○
      verse: 9
    - text: 於是約書亞命民間有司曰、
      verse: 10
    - text: 巡營諭民、宜備餱糧、三日之內、必濟約但、入據爾上帝耶和華賜爾爲業之地、
      verse: 11
    - text: 時、約書亞語流便人、迦得人、及瑪拿西支派之半曰、
      verse: 12
    - text: 爾當追念耶和華僕摩西諭爾之言云、爾上帝耶和華旣已錫爾綏安、亦必錫爾斯土、
      verse: 13
    - text: 爾之妻孥牲畜、可留於約但東、摩西予爾之地、惟爾勇士、必皆執兵、先爾兄弟而濟以助之、
      verse: 14
    - text: 迨耶和華錫爾兄弟綏安、如錫於爾、使之亦得爾上帝耶和華所賜之地、後乃返得爾業、卽耶和華僕摩西所予約但東日出之地、
      verse: 15
    - text: 對曰、凡爾所諭、我必行之、凡爾所遣、我必往焉、
      verse: 16
    - text: 昔我諸事聽從摩西、今亦如是聽從爾、惟願爾上帝耶和華偕爾、如偕摩西然、
      verse: 17
    - text: 凡逆爾命、不遵爾所諭者、必致之死、惟當強乃心、壯乃志、
      verse: 18
  - chapter: 2
    verses:
    - text: 嫩之子約書亞由什亭潛遣二諜、曰、往窺其地及耶利哥、二人遂往、入宿妓室、妓名喇合、
      verse: 1
    - text: 或告耶利哥王曰、今夜有以色列人至此察地、
      verse: 2
    - text: 耶利哥王遣人謂喇合曰、詣爾入爾室者、當攜之出、蓋彼爲察全地而來、
      verse: 3
    - text: 婦匿二人、則曰、其人誠至此、我不知其奚自、
      verse: 4
    - text: 昏暮閉邑門時、其人出矣、不知何往、速追必及、
      verse: 5
    - text: 婦已引之陟屋巔、以所陳麻稭藏之、
      verse: 6
    - text: 使者由約但津之道而追、旣出、邑門遂閉、
      verse: 7
    - text: 二人未寢、婦陟屋巔就之、
      verse: 8
    - text: 曰、耶和華以此地賜爾、我所知也、緣爾之故、吾儕畏懼、斯土之民喪膽、
      verse: 9
    - text: 爾出埃及時、耶和華使紅海之水涸於爾前、約但東之亞摩利二王西宏及噩、爲爾所滅、我已聞之、
      verse: 10
    - text: 我儕聞而心怯、以爾之故、無不氣餒者、蓋爾上帝耶和華、乃上天下地之上帝也、
      verse: 11
    - text: 今我以仁慈待爾、請指耶和華而誓、亦必以仁慈待我父家、示我以實證、
      verse: 12
    - text: 保存我父母、兄弟姊妹、及凡所有、拯我性命、免於死亡、
      verse: 13
    - text: 二人曰、爾若不洩我事、我以己命代爾、迨耶和華予我地時、我必以仁慈誠實待爾、
      verse: 14
    - text: 婦之居室、在於城垣、遂以繩縋二人、由牖而下、
      verse: 15
    - text: 謂之曰、當往於山、免追者遇爾、自匿三日、迨追者返、然後前行、
      verse: 16
    - text: 二人曰、爾使我所發之誓、我必守之而無咎、
      verse: 17
    - text: 我儕至斯土時、爾須以此絳繩、繫於縋我之牖、集爾父母兄弟、及父全家、入於此室、
      verse: 18
    - text: 凡出爾門、入衢遇害、血歸其首、我則無辜、惟偕居爾家者、有人害之、血歸我首、
      verse: 19
    - text: 如洩我事、則爾使我所發之誓、與我無與、
      verse: 20
    - text: 曰、可如爾言以行、遂遣之去、以絳繩繫於牖、
      verse: 21
    - text: 二人至山、居之三日、待追者返、追者沿途求之不獲、
      verse: 22
    - text: 二人下山、濟河而返、至嫩之子約書亞、以所遇者悉告之、
      verse: 23
    - text: 又曰、耶和華果以全地付我、斯土之民、盡爲我而喪膽、
      verse: 24
  - chapter: 3
    verses:
    - text: 約書亞夙興、偕以色列衆離什亭、至約但、未濟而宿、
      verse: 1
    - text: 越三日、有司巡營、
      verse: 2
    - text: 諭民曰、爾見利未人祭司舁爾上帝耶和華之約匱、則離爾所、從諸其後、
      verse: 3
    - text: 相距約二千肘、不可近前、藉知當行之途、昔爾所未行者、
      verse: 4
    - text: 約書亞告民曰、爾當潔己、明日耶和華將行奇事於爾中、
      verse: 5
    - text: 又告祭司曰、當舁約匱、先民而濟、祭司遂舁約匱、先民而行、
      verse: 6
    - text: 耶和華諭約書亞曰、自今日始、我將使爾爲大於以色列衆前、俾知我今偕爾、如昔偕摩西然、
      verse: 7
    - text: 當命舁約匱之祭司、至約但濱、立於水中、
      verse: 8
    - text: 約書亞告以色列人曰、爾曹前來、聽爾上帝耶和華之言、
      verse: 9
    - text: 又曰、爾可知維生上帝在於爾中、必於爾前驅逐迦南人、赫人、希未人、比利洗人、革迦撒人、亞摩利人、耶布斯人、
      verse: 10
    - text: 全地主宰之約匱、先爾而入約但河中、
      verse: 11
    - text: 今在以色列支派中、當簡十二人、每支派一人、
      verse: 12
    - text: 祭司舁全地主宰耶和華之約匱、立足約但水中時、水必斷流、自上而下之水、必立爲堆、
      verse: 13
    - text: 民旣離幕、欲濟約但、祭司舁約匱先民而行、
      verse: 14
    - text: 時值收穫、約但水溢於岸、舁約匱之祭司至河、足濡於水、
      verse: 15
    - text: 自上而下之水、遂立爲堆、相離甚遠、在撒拉但旁之亞當邑、其流於亞拉巴鹽海之水悉絕、民乃由耶利哥相對之處而濟、
      verse: 16
    - text: 舁耶和華約匱之祭司、穩立燥土、在約但河中、待以色列族盡由陸地、而過約但、
      verse: 17
  - chapter: 4
    verses:
    - text: 民衆旣濟約但、耶和華諭約書亞曰、
      verse: 1
    - text: 當於民中簡十二人、每支派一人、
      verse: 2
    - text: 命之曰、自約但河中、祭司立足之所、取石十二、攜之過河、置於今夜宿處、
      verse: 3
    - text: 約書亞乃召所備之以色列人十二、每支派一人、
      verse: 4
    - text: 謂之曰、入約但河、至爾上帝耶和華之匱前、按以色列支派之數、各取一石、荷之以肩、
      verse: 5
    - text: 以爲證於爾中、異日爾子孫問爾曰、此石何意、
      verse: 6
    - text: 則曰、昔耶和華之約匱濟約但、水絕流於其前、此石永爲以色列人之誌、
      verse: 7
    - text: 以色列人按其支派之數、自約但中取石十二、攜至宿處而置之、遵耶和華諭約書亞之命、
      verse: 8
    - text: 約書亞又立石十二於約但河中、在舁約匱祭司立足之所、至今猶存、
      verse: 9
    - text: 舁匱之祭司立約但中、待耶和華命約書亞諭民之事、摩西所命約書亞者、行之已畢、民濟甚速、
      verse: 10
    - text: 民旣盡濟、耶和華之匱與祭司亦濟、爲民目擊、
      verse: 11
    - text: 流便人、迦得人、及瑪拿西支派之半、遵摩西所言、執兵先以色列人而濟、
      verse: 12
    - text: 備戰者約四萬、於耶和華前濟河、至耶利哥平原以待戰、
      verse: 13
    - text: 是日耶和華使約書亞爲大於以色列衆前、畢生民畏之、如畏摩西然、○
      verse: 14
    - text: 耶和華諭約書亞曰、
      verse: 15
    - text: 命舁法匱之祭司、自約但而上、
      verse: 16
    - text: 乃命之曰、爾其自約但而上、
      verse: 17
    - text: 舁耶和華約匱之祭司、旣自約但而上、立足陸地、河水復流原處、漲溢於岸如故、
      verse: 18
    - text: 正月十日、民自約但而上、建營於耶利哥東界之吉甲、
      verse: 19
    - text: 自河中所取之十二石、約書亞立之於吉甲、
      verse: 20
    - text: 謂以色列人曰、異日爾之子孫、問其祖父曰、此石何意、
      verse: 21
    - text: 可告之曰、昔以色列人由陸地過約但、
      verse: 22
    - text: 蓋爾上帝耶和華使約但水涸於爾前、以待爾濟、如昔使紅海涸於我前、以待我濟然、
      verse: 23
    - text: 使地上億兆、皆知耶和華手有巨能、俾爾寅畏爾上帝耶和華、至於永世、
      verse: 24
  - chapter: 5
    verses:
    - text: 約但西亞摩利列王、海濱迦南列王、聞耶和華使約但水涸於以色列人前、以待其濟、則爲之心怯而氣餒、○
      verse: 1
    - text: 時、耶和華諭約書亞曰、以石製刀、復爲以色列人行割、
      verse: 2
    - text: 約書亞遂以石製刀、爲以色列人行割於阿珥拉山、
      verse: 3
    - text: 其所以行此、因出埃及之衆、所有丁男戰士、出埃及後、皆死於曠野途間也、
      verse: 4
    - text: 凡出埃及之民、俱已受割、惟生於曠野途間者、未之受焉、
      verse: 5
    - text: 蓋以色列人遊行曠野、歷四十年、迨出埃及民之戰士皆死、以其不遵耶和華命故也、耶和華昔所誓於列祖、必錫我儕流乳與蜜之地、今則發誓、不許見之、
      verse: 6
    - text: 彼之子孫、耶和華所使似續者、途間未受割、約書亞爲彼行之、
      verse: 7
    - text: 行割已畢、民在營中、各居其所、以待痊愈、
      verse: 8
    - text: 耶和華諭約書亞曰、埃及之辱、我今使之轉離乎爾、故其地名曰吉甲、至於今日、○
      verse: 9
    - text: 以色列人建營於吉甲、至月之十四日夕、守逾越節於耶利哥平原、
      verse: 10
    - text: 翌日、民食其地所產、無酵之餅、火烘之穀、
      verse: 11
    - text: 旣食其地所產、翌日瑪那遂止、以色列人不復得之、是年食迦南土產、○
      verse: 12
    - text: 約書亞近耶利哥時、舉目見有一人、拔刃對立、約書亞就而問曰、爾爲我乎、爲敵乎、
      verse: 13
    - text: 曰、非也、我來爲耶和華軍長、約書亞遂伏地拜曰、我主諭僕何詞、
      verse: 14
    - text: 耶和華軍長曰、爾所立者聖地也、解爾足履、約書亞遵命而行、
      verse: 15
  - chapter: 6
    verses:
    - text: 耶利哥緣以色列人、嚴閉邑門、無人出入、
      verse: 1
    - text: 耶和華諭約書亞曰、我以耶利哥、及其王與勇士、悉付爾手、
      verse: 2
    - text: 爾諸戰士、日當遶城一周、六日皆然、
      verse: 3
    - text: 祭司七人、當執七角、行於匱前、越至七日、遶城七次、祭司吹角、
      verse: 4
    - text: 吹角聲長、爾曹聞之、衆當大聲而呼、城垣則圮、民各直前、
      verse: 5
    - text: 嫩之子約書亞召諸祭司曰、當舁耶和華約匱、祭司七人執七角、行於匱前、
      verse: 6
    - text: 又諭民曰、前往遶城、戰士行於耶和華匱前、
      verse: 7
    - text: 諭民已畢、祭司七人執七角、行於耶和華前而吹之、耶和華約匱隨其後、
      verse: 8
    - text: 戰士行於吹角之祭司前、後隊行於匱後、祭司且行且吹其角、
      verse: 9
    - text: 約書亞命民曰、勿號呼、勿發聲、勿出言、迨我命爾號呼之日、始可號呼、
      verse: 10
    - text: 遂使耶和華匱遶城一次、返營而宿、○
      verse: 11
    - text: 詰朝、約書亞夙興、祭司舁耶和華匱、
      verse: 12
    - text: 祭司七人執七角、行於耶和華匱前而吹之、戰士行於其前、後隊行於耶和華匱後、祭司且行且吹其角、
      verse: 13
    - text: 次日遶城一次、而返於營、如是者六日、
      verse: 14
    - text: 越至七日、黎明夙興、遶城如前、惟是日七次、
      verse: 15
    - text: 遶至七次、祭司吹角、約書亞諭民曰、爾其號呼、蓋耶和華以城付爾、
      verse: 16
    - text: 城曁所有、必歸耶和華以滅之、惟妓喇合、及其全家、可俾生存、以其曾匿我儕所遣之使也、
      verse: 17
    - text: 當滅之物、爾宜愼而遠之、免取當滅之物、使以色列營服詛而遭禍、
      verse: 18
    - text: 金銀曁銅鐵諸器、悉歸耶和華爲聖、入於其庫、
      verse: 19
    - text: 於是民衆號呼、祭司吹角、民聞角聲、遂大號呼、城垣則圮、衆各直入、而取其城、
      verse: 20
    - text: 邑中男女老幼、牛羊與驢、皆以刃殲之、
      verse: 21
    - text: 約書亞命窺地之二人曰、入妓之室、以婦及其所有、攜之而出、循爾所誓、
      verse: 22
    - text: 少年二諜遂入、以喇合、與其父母兄弟、及凡所有、並其親屬、攜之而出、置以色列營外、
      verse: 23
    - text: 衆以火燬其城、曁其中所有、惟金銀及銅鐵諸器、置於耶和華室之庫、
      verse: 24
    - text: 約書亞因妓喇合曾匿所遣窺耶利哥之使、故生存之、與其父家、及凡所有、使居以色列中、至於今日、
      verse: 25
    - text: 時、約書亞以誓戒衆曰、起而重建耶利哥城者、必服詛於耶和華、築基時、必喪長子、置門時、必喪季子、
      verse: 26
    - text: 耶和華與約書亞偕、其聲名洋溢乎四方、
      verse: 27
  - chapter: 7
    verses:
    - text: 以色列人緣當滅之物而獲罪、蓋猶大支派、謝拉曾孫、撒底孫、迦米子亞干、取當滅之物、致耶和華怒以色列人、○
      verse: 1
    - text: 約書亞自耶利哥、遣人往伯特利東近伯亞文之艾、告之曰、往窺其地、遂往窺之、
      verse: 2
    - text: 返見約書亞曰、艾人維寡、毋勞民衆皆往、二三千人斯可擊之、
      verse: 3
    - text: 於是約三千人往彼、爲艾人所敗而遁、
      verse: 4
    - text: 艾人殺其三十六人、自邑門追之、至示巴琳、擊之於阪、民遂喪膽、荏弱如水、
      verse: 5
    - text: 約書亞裂衣、與以色列長老蒙塵於首、在耶和華匱前、伏地至暮、
      verse: 6
    - text: 約書亞曰、噫、主耶和華歟、何爲導斯民過約但、付我於亞摩利人手、以滅我乎、我願仍居約但東爲幸、
      verse: 7
    - text: 主歟、以色列人背敵而遁、余復何言、
      verse: 8
    - text: 迦南族與此地居民聞之、必圍困我、滅我名於天下、而爾爲爾大名、將何爲耶、
      verse: 9
    - text: 耶和華諭約書亞曰、起、何爲伏地若此、
      verse: 10
    - text: 以色列人犯罪、背我所命之約、擅取當滅之物、匿於己器、行竊作僞、
      verse: 11
    - text: 故以色列人見詛、不能禦敵、背敵而遁、若不除當滅之物於爾中、我必不復偕爾、
      verse: 12
    - text: 起、使民自潔、諭之曰、自潔以備明日、蓋以色列之上帝耶和華云、以色列歟、爾中匿有當滅之物、非先除之、不能禦敵、
      verse: 13
    - text: 詰朝必循支派而至、耶和華所取支派、必循宗族而至、耶和華所取宗族、必循室家而至、耶和華所取室家、必使盡人而至、
      verse: 14
    - text: 被取之人、匿有當滅之物、必燬其人、及凡所有、緣背耶和華之約、妄爲於以色列中也、
      verse: 15
    - text: 翌日、約書亞夙興、使以色列人循其支派而至、取猶大支派、
      verse: 16
    - text: 使猶大宗族至、而取謝拉族、使謝拉族至、而取撒底、
      verse: 17
    - text: 使其室家盡人而至、則取猶大支派、謝拉曾孫、撒底孫、迦米子亞干、
      verse: 18
    - text: 約書亞謂亞干曰、我子歟、爾當歸榮於以色列之上帝耶和華、向之認罪、以爾所行告我、毋隱、
      verse: 19
    - text: 亞干對曰、我誠獲罪於以色列之上帝耶和華、所行如是、
      verse: 20
    - text: 我於所奪之物中、見有示拿之美衣、及銀二百舍客勒、金鋌五十舍客勒、則貪而取之、今在我幕、匿於地中、銀在其下、
      verse: 21
    - text: 約書亞遣人趨至厥幕、其衣果藏於幕、銀在其下、
      verse: 22
    - text: 乃自幕中取出、攜至約書亞及以色列衆、置於耶和華前、
      verse: 23
    - text: 約書亞同以色列衆、取謝拉裔亞干、與銀衣金鋌、曁子女牛羊驢幕、及凡所有、攜至亞割谷、
      verse: 24
    - text: 約書亞曰、爾何貽禍我儕、今日耶和華必禍爾、於是以色列人以石擊之、以火焚之、及其全家、
      verse: 25
    - text: 堆石其上、至今猶存、耶和華乃息其烈怒、故其地名曰亞割谷、至於今日、
      verse: 26
  - chapter: 8
    verses:
    - text: 耶和華諭約書亞曰、勿畏葸、勿恐惶、起率軍旅往艾、我以艾王、與其民邑地、悉付爾手、
      verse: 1
    - text: 宜待艾與其王、如昔之待耶利哥與其王然、惟所獲之貨財牲畜、爾曹可取爲己有、當設伏於邑西、
      verse: 2
    - text: 約書亞與軍旅皆起、欲往於艾、遂簡勇士三萬、夤夜遣之、
      verse: 3
    - text: 命之曰、伏於邑西、距城勿甚遠、咸備以戰、
      verse: 4
    - text: 我與所率民衆、近於其邑、彼必如昔出而攻我、我則遁逃、
      verse: 5
    - text: 誘之出而追我、遠離其邑、自謂其人遁逃如昔、
      verse: 6
    - text: 我旣遁逃、爾則起自伏所、而取其邑、爾上帝耶和華必付之於爾手、
      verse: 7
    - text: 旣取邑、必焚之、遵耶和華所言、此我所命爾者、
      verse: 8
    - text: 約書亞旣遣之、遂往艾西、伏於伯特利與艾之間、是夜約書亞宿於民中、○
      verse: 9
    - text: 詰朝、約書亞夙興、核其民衆、偕以色列長老、先民往艾、
      verse: 10
    - text: 所從軍旅、近於邑前、建營艾北、有谷間於營艾、
      verse: 11
    - text: 又簡五千人伏於艾西、在伯特利與艾之間、
      verse: 12
    - text: 民之全軍列於邑北、伏兵列於邑西、是夜約書亞至谷中、
      verse: 13
    - text: 艾王見之、與民夙興、急出、至亞拉巴前、尅期與以色列人戰、不知邑西有伏兵也、
      verse: 14
    - text: 約書亞與以色列衆佯爲敗北、循野之道而遁、
      verse: 15
    - text: 艾民咸集、追襲約書亞、被誘離邑、
      verse: 16
    - text: 艾與伯特利、不留一男、悉追以色列族、邑門不閉、
      verse: 17
    - text: 耶和華諭約書亞曰、以所執之戟指艾、我必付之爾手、約書亞以戟指之、
      verse: 18
    - text: 旣舉手、伏兵急起、離伏所、趨入邑而取之、卽焚以火、
      verse: 19
    - text: 艾人回顧、望見邑中煙燄沖天、欲遁、左右維艱、遁於野之以色列人、轉而攻追之者、
      verse: 20
    - text: 約書亞與以色列衆、見伏兵已取邑、邑中煙燄上騰、反殺艾人、
      verse: 21
    - text: 伏兵亦出邑擊之、艾人困於其中、以色列人前後擊之、靡有孑遺、無得脫者、
      verse: 22
    - text: 生擒艾王、解至約書亞、
      verse: 23
    - text: 以色列人在田野、旣盡殺所追之艾人、使殞於刃、乃返於邑、以刃屠之、
      verse: 24
    - text: 是日艾民亡者、男女計一萬二千人、
      verse: 25
    - text: 蓋約書亞執戟指艾、不縮其手、迨及盡滅其民、
      verse: 26
    - text: 惟邑中之牲畜貨財、以色列人取而歸己、遵耶和華諭約書亞之命、
      verse: 27
    - text: 約書亞焚艾、使永爲邱墟、荒廢至今、
      verse: 28
    - text: 懸艾王於木、至於暮、日入時、循約書亞命、取屍下木、投諸邑門、壘石爲堆、至今猶存、○
      verse: 29
    - text: 時、約書亞爲以色列之上帝耶和華、建壇於以巴路山、
      verse: 30
    - text: 乃循耶和華僕摩西所命以色列人、摩西律書所載、以原石未加鐵器者建壇、民衆爲耶和華獻燔祭、及酬恩祭於其上、
      verse: 31
    - text: 約書亞在彼、於以色列人前、以摩西所書法律、錄之於石、
      verse: 32
    - text: 以色列衆、與長老、有司、士師、或宗族、或賓旅、咸立於匱之左右、在舁耶和華約匱之利未人祭司前、其半向基利心山、其半向以巴路山、爲以色列人祝嘏、循耶和華僕摩西所命、
      verse: 33
    - text: 厥後、約書亞宣讀律書所載祝詛諸言、
      verse: 34
    - text: 摩西所命者、約書亞於以色列會衆、與其婦孺、及其中賓旅前、悉宣讀之、不遺一詞、
      verse: 35
  - chapter: 9
    verses:
    - text: 約但之西、山地、窪地、及利巴嫩相對大海之濱、赫人、亞摩利人、迦南人、比利洗人、希未人、耶布斯人、諸王聞此、
      verse: 1
    - text: 同心會集、欲與約書亞、及以色列族戰、○
      verse: 2
    - text: 基遍居民、聞約書亞所行於耶利哥及艾之事、
      verse: 3
    - text: 乃行詭譎、佯爲使者、以驢負舊囊、與旣裂復縫之酒革囊、
      verse: 4
    - text: 足著舊而且補之履、身服舊衣、所備之餅、則乾而霉焉、
      verse: 5
    - text: 至吉甲營、見約書亞、謂彼與以色列人曰、我自遠方來、請與立約、
      verse: 6
    - text: 以色列人謂希未人曰、爾殆居於我中、焉能與爾立約、
      verse: 7
    - text: 其人謂約書亞曰、我乃爾僕、約書亞曰、爾曹何人、奚自而來、
      verse: 8
    - text: 曰、僕緣爾上帝耶和華之名、來自極遠之地、蓋我聞其聲譽、及其所行於埃及、
      verse: 9
    - text: 曁所行於約但東之亞摩利二王、卽希實本王西宏、都亞斯他錄之巴珊王噩、
      verse: 10
    - text: 我之長老、與我本土居民、謂我曰、當攜途間餱糧、往迎之曰、我乃爾僕、請與立約、
      verse: 11
    - text: 我啟行詣爾時、自家所取之餅尚熱、今則乾而霉矣、
      verse: 12
    - text: 革囊盛酒、其時尚新、今則裂矣、因路甚遠、衣履悉敝、
      verse: 13
    - text: 以色列人遂食其糧、而不諮諏耶和華、
      verse: 14
    - text: 約書亞與之修好立約、容其生存、會中牧伯向之發誓、
      verse: 15
    - text: 立約後、越三日、聞其爲鄰、居於其中、
      verse: 16
    - text: 以色列人啟行、三日至其邑、卽基遍、基非拉、比錄、基列耶琳、
      verse: 17
    - text: 以色列人不擊之、因其牧伯曾指以色列之上帝耶和華、向之發誓、會衆遂怨牧伯、
      verse: 18
    - text: 牧伯謂會衆曰、我儕旣指以色列之上帝耶和華而誓、不可害之、
      verse: 19
    - text: 旣與之誓、必容其生存、免震怒及我、
      verse: 20
    - text: 又曰、當容其生存、於是使爲採薪者、汲水者、服事會衆、遵牧伯所言、
      verse: 21
    - text: 約書亞召之曰、爾居我中、何言離此甚遠、以欺我耶、
      verse: 22
    - text: 因此爾必服詛、爲奴之人歷世不絕、採薪汲水、以供我上帝室、
      verse: 23
    - text: 對曰、有人確告僕云、爾上帝耶和華曾諭其僕摩西、以此全地賜爾、悉滅其民、故我甚懼、以命難保、遂行是事、
      verse: 24
    - text: 今我在爾手、爾所視爲善爲正者、則行之、
      verse: 25
    - text: 於是約書亞救之、脫於以色列人手、免遭殺戮、其待之如此、
      verse: 26
    - text: 是日使在耶和華所簡之處、爲會衆及耶和華之壇、採薪汲水、至於今日、
      verse: 27
  - chapter: 10
    verses:
    - text: 耶路撒冷王亞多尼洗德、聞約書亞取艾盡滅之、待艾與王、如昔之待耶利哥及其王然、亦聞基遍居民與以色列人修好、而處其中、
      verse: 1
    - text: 則懼甚、蓋基遍爲大邑、如王都、較艾尤大、人皆勇士、
      verse: 2
    - text: 於是耶路撒冷王亞多尼洗德、遣人見希伯崙王何咸、耶末王毘蘭、拉吉王雅非亞、伊磯倫王底璧、告之曰、
      verse: 3
    - text: 其來助我、以擊基遍、因其與約書亞及以色列人修好、
      verse: 4
    - text: 亞摩利五王、卽耶路撒冷王、希伯崙王、耶末王、拉吉王、伊磯倫王、遂相會集、率諸軍往基遍、建營攻之、
      verse: 5
    - text: 基遍人遣使至吉甲營、見約書亞曰、居山之亞摩利諸王、集以攻我、請爾速來、救助爾僕、勿遲、
      verse: 6
    - text: 約書亞與軍旅勇士、遂自吉甲而往、
      verse: 7
    - text: 耶和華諭約書亞曰、勿懼之、我付之於爾手、無一能禦爾者、
      verse: 8
    - text: 約書亞自吉甲終夜而行、猝然臨敵、
      verse: 9
    - text: 耶和華潰敵於以色列人前、遂於基遍大行殺戮、追及伯和崙阪擊之、至於亞西加、瑪基大、
      verse: 10
    - text: 適敵遁於以色列人前、在伯和崙阪、耶和華自天降大雹擊之、至亞西加、死於雹者、較以色列人以刃殺者尤衆、
      verse: 11
    - text: 耶和華以亞摩利人付以色列族之日、約書亞祈禱耶和華、在以色列衆前曰、日其停於基遍、月其止於亞雅崙谷兮、
      verse: 12
    - text: 日則停、月則止、待民復仇於敵、此事非書於雅煞珥紀乎、載云、日停於天中、不速下者竟日、
      verse: 13
    - text: 前乎此、後乎此、未有如是之一日、耶和華俯聽人言、爲以色列人戰也、○
      verse: 14
    - text: 約書亞與以色列衆返吉甲營、
      verse: 15
    - text: 五王逃至瑪基大、匿於穴、
      verse: 16
    - text: 或告約書亞曰、五王旣遇、匿於瑪基大穴、
      verse: 17
    - text: 約書亞曰、轉大石於穴口、使人守之、
      verse: 18
    - text: 爾衆勿緩、追襲爾敵、擊其後軍、勿容入邑、爾上帝耶和華付之於爾手矣、
      verse: 19
    - text: 約書亞與以色列人大行殺戮、而翦滅之、其餘入於堅城、
      verse: 20
    - text: 民則安返瑪基大營、見約書亞、無人鼓舌、訾以色列族者、
      verse: 21
    - text: 約書亞曰、啟穴口、攜五王出而詣我、
      verse: 22
    - text: 遂攜耶路撒冷希伯崙耶末拉吉伊磯倫五王、出穴、詣之、
      verse: 23
    - text: 旣攜詣約書亞、約書亞召以色列衆至、謂諸軍長曰、來前、足踐王頸、遂前踐之、
      verse: 24
    - text: 約書亞謂之曰、勿畏葸、勿恐惶、強乃心、壯乃志、耶和華待爾所攻之敵、俱必如是、
      verse: 25
    - text: 厥後、約書亞擊殺之、懸諸五木、至於日暮、
      verse: 26
    - text: 日入時、循約書亞命、取屍下木、擲於所匿之穴、置大石於穴口、至今猶存、○
      verse: 27
    - text: 是日約書亞取瑪基大、刃擊其邑與其王、滅其居民、靡有孑遺、其待瑪基大王、如昔之待耶利哥王然、
      verse: 28
    - text: 約書亞與以色列衆、自瑪基大往攻立拿、
      verse: 29
    - text: 耶和華以邑與王、付於以色列人手、刃擊其邑、殺其居民、靡有孑遺、其待立拿王、如昔之待耶利哥王然、
      verse: 30
    - text: 約書亞與以色列衆、自立拿往拉吉、建營攻之、
      verse: 31
    - text: 耶和華以拉吉付於以色列人手、翌日取之、擊之以刃、殺其居民、如待立拿然、
      verse: 32
    - text: 時基色王荷蘭來助拉吉、約書亞擊之、及其民衆、靡有孑遺、
      verse: 33
    - text: 約書亞與以色列衆、自拉吉往伊磯倫、建營攻之、
      verse: 34
    - text: 卽日取之、擊之以刃、滅其居民、如待拉吉然、
      verse: 35
    - text: 約書亞與以色列衆、自伊磯倫往攻希伯崙、
      verse: 36
    - text: 取之、刃擊其邑與其王、曁厥屬邑、殺其居民、靡有孑遺、如待伊磯倫然、其邑與民、悉翦滅之、
      verse: 37
    - text: 約書亞與以色列衆、返攻底璧、
      verse: 38
    - text: 取之、並取其王、曁厥屬邑、以刃擊之、滅其居民、靡有孑遺、其待底璧與其王、如待希伯崙立拿與其王然、
      verse: 39
    - text: 如是約書亞徧擊四境、山地、山麓、南土、窪地、及其諸王、靡有孑遺、凡有氣息者、悉翦滅之、循以色列之上帝耶和華所命、
      verse: 40
    - text: 自加低斯巴尼亞至迦薩、又歌珊四境、爰及基遍、悉爲約書亞所擊、
      verse: 41
    - text: 斯王與其土地、約書亞一時取之、蓋以色列之上帝耶和華爲以色列人戰也、
      verse: 42
    - text: 約書亞與以色列衆、遂返吉甲營、
      verse: 43
  - chapter: 11
    verses:
    - text: 夏瑣王耶賓旣聞此事、遣人往見瑪頓王約巴、曁伸崙押煞二王、
      verse: 1
    - text: 與居北方山地、曁基尼烈南之亞拉巴、那弗多珥西之窪地諸王、
      verse: 2
    - text: 及居東西之迦南人、與亞摩利人、赫人、比利洗人、並居山地之耶布斯人、米斯巴地、黑門山麓之希未人、
      verse: 3
    - text: 皆率軍旅而出、其人多如海沙、車馬甚衆、
      verse: 4
    - text: 列王咸集、建營米倫水濱、欲與以色列人戰、
      verse: 5
    - text: 耶和華諭約書亞曰、勿緣之而懼、明日此時、我以見殺之衆、付以色列人、爾當斷其馬筋、焚其車輛、
      verse: 6
    - text: 約書亞率軍旅、猝至米倫水濱攻之、
      verse: 7
    - text: 耶和華付之於以色列人手、遂擊之、追至大西頓、與米斯利弗瑪音、迄於東方之米斯巴平原、俱翦滅之、靡有孑遺、
      verse: 8
    - text: 約書亞遵耶和華命而行、斷其馬筋、焚其車輛、
      verse: 9
    - text: 夏瑣素爲諸國之首、約書亞返取之、刃擊其王、
      verse: 10
    - text: 以色列人刃擊居民、悉行翦滅、凡有氣息者、靡有孑遺、火焚夏瑣、
      verse: 11
    - text: 約書亞取斯諸邑與其王、刃擊其衆、而翦滅之、循耶和華僕摩西所命、
      verse: 12
    - text: 建於山岡之邑、以色列人不焚、惟夏瑣爲約書亞所燬、
      verse: 13
    - text: 諸邑貨財牲畜、以色列人取而歸己、人則以刃擊之、至於盡滅、凡有氣息者、靡有孑遺、
      verse: 14
    - text: 昔耶和華所命其僕摩西、摩西傳命約書亞者、約書亞悉遵行之、一無所違、○
      verse: 15
    - text: 約書亞盡取斯土、卽山地、南土、歌珊四境、及其窪地、亞拉巴與以色列山地、及其窪地、
      verse: 16
    - text: 自上西珥之哈拉山、至黑門山麓、利巴嫩谷之巴力迦得、並取其王、擊而殺之、
      verse: 17
    - text: 約書亞與諸王相戰日久、
      verse: 18
    - text: 居基遍之希未人而外、無一邑與以色列人修好者、以色列人悉戰而取之、
      verse: 19
    - text: 蓋耶和華聽其剛愎厥心、與以色列人戰、而被翦滅、不蒙矜恤、循耶和華諭摩西之命、○
      verse: 20
    - text: 是時約書亞往山地、滅亞衲族、卽自希伯崙、底璧、亞拿伯、猶大山地、以色列山地、盡滅其衆、而毀其邑、
      verse: 21
    - text: 亞衲族於以色列地、靡有孑遺、惟於迦薩、迦特、亞實突有之、
      verse: 22
    - text: 約書亞循耶和華諭摩西之命、取斯全地、以給以色列人爲業、依其支派班列、厥後其地息戰、
      verse: 23
  - chapter: 12
    verses:
    - text: 約但東日出之所、自亞嫩谷至黑門山、及東方亞拉巴全地、以色列人擊其二王、取其土地如左、
      verse: 1
    - text: 亞摩利王西宏都希實本、其所轄之地、自亞嫩谷濱之亞羅珥、及谷中之邑、與基列之半、至亞捫界之雅博溪、
      verse: 2
    - text: 又東方亞拉巴、至基尼烈海、又至東方亞拉巴之鹽海、通伯耶西末之道、南至毘斯迦山麓、
      verse: 3
    - text: 又巴珊王噩、利乏音族所遺者、都亞斯他錄、曁以得來、
      verse: 4
    - text: 其所轄之地、黑門山、撒迦、巴珊全地、至基述瑪迦二族之界、及基列之半、至希實本王西宏之界、
      verse: 5
    - text: 此二王、爲耶和華僕摩西與以色列人所擊、摩西以其地予流便人、迦得人、及瑪拿西半支派爲業、○
      verse: 6
    - text: 約但之西、自利巴嫩谷之巴力迦得、至上西珥之哈拉山、約書亞與以色列人擊其王、以其地予以色列支派爲業、循其班列、
      verse: 7
    - text: 卽山地、窪地、亞拉巴、山麓、曠野、南土、乃赫人、亞摩利人、迦南人、比利洗人、希未人、耶布斯人之地、
      verse: 8
    - text: 其王如左、耶利哥王、近伯特利之艾王、
      verse: 9
    - text: 耶路撒冷王、希伯崙王、
      verse: 10
    - text: 耶末王、拉吉王、
      verse: 11
    - text: 伊磯倫王、基色王、
      verse: 12
    - text: 底璧王、基德王、
      verse: 13
    - text: 何珥瑪王、亞拉得王、
      verse: 14
    - text: 立拿王、亞杜蘭王、
      verse: 15
    - text: 瑪基大王、伯特利王、
      verse: 16
    - text: 他普亞王、希弗王、
      verse: 17
    - text: 亞弗王、拉沙崙王、
      verse: 18
    - text: 瑪頓王、夏瑣王、
      verse: 19
    - text: 伸崙米崙王、押煞王、
      verse: 20
    - text: 他納王、米吉多王、
      verse: 21
    - text: 基低斯王、都迦密之約念王、
      verse: 22
    - text: 都那法多珥之多珥王、都吉甲之戈印王、
      verse: 23
    - text: 得撒王、共三十一王、
      verse: 24
  - chapter: 13
    verses:
    - text: 約書亞壽高年邁、耶和華諭之曰、爾壽高年邁、當取之地、尚存甚多、
      verse: 1
    - text: 卽非利士四境、基述全地、
      verse: 2
    - text: 自埃及東之西曷溪、北至以革倫界、屬迦南族之地、非利士五伯之迦薩、亞實突、亞實基倫、迦特、以革倫、及南方之亞衞、
      verse: 3
    - text: 又迦南全地、屬西頓之米亞拉、至亞弗、及亞摩利界、
      verse: 4
    - text: 又迦巴勒人之地、東方之利巴嫩全地、自黑門山麓之巴力迦得、至哈馬道、
      verse: 5
    - text: 又自利巴嫩、至米斯利弗瑪音、所有居山之西頓人、我必逐之於以色列人前、當循我命、籤分其地、予以色列人爲業、
      verse: 6
    - text: 斯地分與九支派、及瑪拿西半支派爲業、
      verse: 7
    - text: 瑪拿西半支派、及流便迦得二支派、已得其業於約但東、卽耶和華僕摩西所予者、
      verse: 8
    - text: 其地自亞嫩谷濱之亞羅珥、及谷中之邑、與米底巴平原全地、至於底本、
      verse: 9
    - text: 曁都希實本之亞摩利王西宏諸邑、至亞捫族之界、
      verse: 10
    - text: 又有基列、與基述瑪迦二族之境、及黑門全山、巴珊全地、至於撒迦、
      verse: 11
    - text: 都亞斯他錄及以得來、利乏音族所遺者、巴珊王噩之國、斯地之人、摩西擊而逐之、
      verse: 12
    - text: 惟基述瑪迦二族、以色列人未逐、二族居以色列中、至於今日、
      verse: 13
    - text: 利未支派、摩西不與之業、奉以色列上帝耶和華之火祭爲其業、如其所諭、○
      verse: 14
    - text: 摩西給業於流便支派、循其室家、
      verse: 15
    - text: 其界自亞嫩谷濱之亞羅珥、及谷中之邑、沿米底巴平原、
      verse: 16
    - text: 希實本與其平原諸邑、底本、巴末巴力、伯巴力勉、
      verse: 17
    - text: 雅雜、基底莫、米法押、
      verse: 18
    - text: 基列亭、西比瑪、與谷中山上之細列哈沙轄、
      verse: 19
    - text: 伯毘珥、毘斯迦山麓、伯耶西末、
      verse: 20
    - text: 平原諸邑、與都希實本亞摩利王西宏之國、此王及其所轄米甸諸伯、以未、利金、蘇珥、戶珥、利巴、俱爲摩西所擊、
      verse: 21
    - text: 以色列人殺彼衆時、並以刃殺術士、比珥子巴蘭、
      verse: 22
    - text: 流便族之西界乃約但、以上諸邑、與其鄉里、爲流便族之業、循其室家、○
      verse: 23
    - text: 摩西給業於迦得支派、循其室家、
      verse: 24
    - text: 其境乃雅謝基列諸邑、亞捫人地之半、至拉巴相對之亞羅珥、
      verse: 25
    - text: 又自希實本至拉抹米斯巴、及比多寧、更自瑪哈念至底璧界、
      verse: 26
    - text: 谷中之伯亞蘭、伯寧拉、疎割、撒分、卽希實本王西宏國之餘地、沿約但河濱、至基尼烈海隅、在約但東、
      verse: 27
    - text: 以上諸邑、與其鄉里、爲迦得族之業、循其室家、○
      verse: 28
    - text: 摩西給業於瑪拿西半支派、循其室家、
      verse: 29
    - text: 其境自瑪哈念、巴珊全地、卽巴珊王噩之全國、與巴珊境內、睚珥諸邑六十、
      verse: 30
    - text: 基列之半、及巴珊王噩之邑、亞斯他錄以得來、俱歸瑪拿西子瑪吉裔之半、循其室家、○
      verse: 31
    - text: 以上諸業、乃摩西在約但東、摩押平原、耶利哥相對之處所分者、
      verse: 32
    - text: 惟利未支派、摩西不給以業、以色列之上帝耶和華爲其業、如其所諭、
      verse: 33
  - chapter: 14
    verses:
    - text: 以色列族在迦南地所得之業、卽祭司以利亞撒、嫩之子約書亞、曁以色列支派族長所分者、臚列如左、
      verse: 1
    - text: 其地循耶和華藉摩西所命、掣籤分與九支派有半、
      verse: 2
    - text: 蓋摩西已給業於二支派有半、在約但東、不給業於利未人、
      verse: 3
    - text: 因約瑟裔、分爲瑪拿西以法蓮二支派、故於斯土、不給業於利未人、惟給邑以居、給郊以牧牲畜、而藏貨財、
      verse: 4
    - text: 以色列人循耶和華諭摩西之命、以分其地、○
      verse: 5
    - text: 時、猶大族至吉甲見約書亞、有基尼洗族耶孚尼子迦勒謂之曰、昔在加低斯巴尼亞、耶和華諭其僕摩西關乎爾我之事、爾所知也、
      verse: 6
    - text: 其時我年四十、耶和華僕摩西自加低斯巴尼亞遣我窺地、我以誠心復之、
      verse: 7
    - text: 偕行兄弟使民喪膽、惟我專從我上帝耶和華、
      verse: 8
    - text: 當日摩西誓曰、爾旣專從我上帝耶和華、爾足所履之地、必歸於爾及裔爲業、永世靡曁、
      verse: 9
    - text: 自耶和華諭摩西時、以色列人遊行曠野、迄今四十五年、耶和華依其所言、使我生存、今我年八十有五、
      verse: 10
    - text: 我猶強健、同於摩西遣我之日、昔我有力出入戰鬬、今猶如是、
      verse: 11
    - text: 求爾以耶和華當日所許之山地予我、爾曾聞亞衲族在彼、邑垣宏固、庶耶和華偕我、使我逐之、如其所言、
      verse: 12
    - text: 約書亞乃爲耶孚尼子迦勒祝嘏、以希伯崙給之爲業、
      verse: 13
    - text: 故希伯崙歸基尼洗族耶孚尼子迦勒爲業、至於今日、因其專從以色列之上帝耶和華也、
      verse: 14
    - text: 希伯崙昔名基列亞巴邑、在亞衲族中、亞巴爲至大、厥後其地息戰、
      verse: 15
  - chapter: 15
    verses:
    - text: 猶大支派、循其室家、掣籤而得之地、其境至以東之邊陲、南至尋野、
      verse: 1
    - text: 其南界、自鹽海之隅、向南之澳、
      verse: 2
    - text: 出亞克拉濱阪之南、延及於尋、由加低斯巴尼亞之南、通希斯崙、至亞達珥、轉至甲加、
      verse: 3
    - text: 由此至押們與埃及溪、至海爲極、是爲南界、○
      verse: 4
    - text: 其東界、卽鹽海、至約但河口、其北界、自海澳、卽約但河口、
      verse: 5
    - text: 至伯曷拉、經伯亞拉巴之北、至流便裔波罕之石、
      verse: 6
    - text: 又自亞割谷而北、至底璧、沿吉甲、卽亞都冥阪相對之所、在河之南、經隱示麥泉、至隱羅結、
      verse: 7
    - text: 由此而往欣嫩子谷、至耶布斯、卽耶路撒冷之南、上及欣嫩谷西之山巔、在利乏音谷之北極、
      verse: 8
    - text: 自此山巔、至尼弗多亞泉、及以弗崙山諸邑、延至巴拉、卽基列耶琳、
      verse: 9
    - text: 自巴拉轉西、至西珥山、經耶琳山之北、耶琳卽基撒崙、下至伯示麥、越亭納、
      verse: 10
    - text: 出以革倫之北、延及施基倫、經巴拉山、至雅比聶、極於海、
      verse: 11
    - text: 西界大海、此乃猶大族四周之界、循其室家、
      verse: 12
    - text: 約書亞遵耶和華命、於猶大族中、以亞衲族祖基列亞巴邑、卽希伯崙、予耶孚尼子迦勒爲業、
      verse: 13
    - text: 迦勒驅亞衲三子、示篩、亞希幔、撻買、
      verse: 14
    - text: 自此往攻底璧居民、底璧昔名基列西弗、
      verse: 15
    - text: 迦勒曰、擊基列西弗而取之者、我必以女押撒妻之、
      verse: 16
    - text: 迦勒弟基納斯子俄陀聶取之、迦勒遂妻以女押撒、
      verse: 17
    - text: 于歸時、勸夫求田於父、女旣下驢、迦勒曰、爾何欲、
      verse: 18
    - text: 曰、求錫嘏於我、父旣嫁我於南土、請賜我以泉、遂以上下泉予之、○
      verse: 19
    - text: 猶大支派、循其室家、所得之業如左、
      verse: 20
    - text: 其近以東界、極南之邑、乃甲薛、以得、雅姑珥、
      verse: 21
    - text: 基拿、底摩拿、亞大達、
      verse: 22
    - text: 基低斯、夏瑣、以提楠、
      verse: 23
    - text: 西弗、提鍊、比亞綠、
      verse: 24
    - text: 夏瑣哈大他、加畧希斯崙、卽夏瑣、
      verse: 25
    - text: 亞曼、示瑪、摩拉大、
      verse: 26
    - text: 哈薩迦大、黑實門、伯帕列、
      verse: 27
    - text: 哈薩書亞、別是巴、比斯約他、
      verse: 28
    - text: 巴拉、以因、以森、
      verse: 29
    - text: 伊勒多臘、基失、何珥瑪、
      verse: 30
    - text: 洗革拉、麥瑪拿、三撒拿、
      verse: 31
    - text: 利巴勿、實忻、亞因、臨門、共二十九邑、與其鄉里、
      verse: 32
    - text: 在窪地有以實陶、瑣拉、亞實拿、
      verse: 33
    - text: 撒挪亞、隱干寧、他普亞、以楠、
      verse: 34
    - text: 耶末、亞杜蘭、梭哥、亞西加、
      verse: 35
    - text: 沙拉音、亞底他音、基底拉、基底羅他音、共十四邑、與其鄉里、
      verse: 36
    - text: 洗楠、哈大沙、麥大迦得、
      verse: 37
    - text: 底連、米斯巴、約帖、
      verse: 38
    - text: 拉吉、波斯加、伊磯倫、
      verse: 39
    - text: 迦本、拉幔、基提利、
      verse: 40
    - text: 基低羅、伯大袞、拿瑪、瑪基大、共十六邑、與其鄉里、
      verse: 41
    - text: 立拿、以帖、亞珊、
      verse: 42
    - text: 益弗他、亞實拿、尼悉、
      verse: 43
    - text: 基伊拉、亞革悉、瑪利沙、共九邑、與其鄉里、
      verse: 44
    - text: 以革倫、與其屬邑鄉里、
      verse: 45
    - text: 自以革倫至海、附近亞實突之處、與其鄉里、
      verse: 46
    - text: 亞實突與其屬邑鄉里、迦薩與其屬邑鄉里、至埃及溪、延及大海爲界、
      verse: 47
    - text: 在山地有沙密、雅提珥、梭哥、
      verse: 48
    - text: 大拿、基列薩拿、卽底璧、
      verse: 49
    - text: 亞拿伯、以實提莫、亞念、
      verse: 50
    - text: 歌珊、何倫、基羅、共十一邑、與其鄉里、
      verse: 51
    - text: 亞拉、度瑪、以珊、
      verse: 52
    - text: 雅農、伯他普亞、亞非加、
      verse: 53
    - text: 宏他、基列亞巴、卽希伯崙、洗珥、共九邑、與其鄉里、
      verse: 54
    - text: 瑪雲、迦密、西弗、淤他、
      verse: 55
    - text: 耶斯列、約甸、撒挪亞、
      verse: 56
    - text: 該隱、基比亞、亭拿、共十邑、與其鄉里、
      verse: 57
    - text: 哈忽、伯夙、基突、
      verse: 58
    - text: 瑪臘、伯亞諾、伊勒提君、共六邑、與其鄉里、
      verse: 59
    - text: 基列巴力、卽基列耶琳、拉巴、共二邑、與其鄉里、
      verse: 60
    - text: 在曠野有伯亞拉巴、密丁、西迦迦、
      verse: 61
    - text: 匿珊、鹽城、隱基底、共六邑、與其鄉里、
      verse: 62
    - text: 居耶路撒冷之耶布斯人、猶大人不能逐之、與之同居耶路撒冷、至於今日、
      verse: 63
  - chapter: 16
    verses:
    - text: 約瑟後裔掣籤而得之地、自近耶利哥之約但、耶利哥水東之野、由耶利哥而上、越乎山地、至伯特利、
      verse: 1
    - text: 自伯特利至路斯、沿亞基界、至亞他綠、
      verse: 2
    - text: 西至押利提界、延及下伯和崙界、至基色、極於海、
      verse: 3
    - text: 此乃約瑟子瑪拿西以法蓮所得之業、
      verse: 4
    - text: 以法蓮裔循其室家、所得之地、其東界、沿亞他綠亞達、至上伯和崙、
      verse: 5
    - text: 西通北方之密米他、轉東至他納示羅、延及雅挪哈之東、
      verse: 6
    - text: 自雅挪哈、下至亞他綠與拿拉、延及耶利哥、極於約但、
      verse: 7
    - text: 自他普亞而西、至加拿溪、極於海、此乃以法蓮支派循其室家、所得之業、
      verse: 8
    - text: 又有數邑、與其鄉里、在瑪拿西人業中、分歸以法蓮人、
      verse: 9
    - text: 居基色之迦南人、以法蓮人未逐之、仍居以法蓮人中、爲僕服役、至於今日、
      verse: 10
  - chapter: 17
    verses:
    - text: 瑪拿西支派掣籤而得其地、瑪拿西乃約瑟長子、瑪吉乃瑪拿西長子、基列之父、素爲戰士、故得基列、巴珊、
      verse: 1
    - text: 瑪拿西其餘子孫、循其室家、掣籤得業、其人如左、亞比以謝之裔、希勒之裔、亞斯列之裔、示劍之裔、希弗之裔、示米大之裔、此皆約瑟子瑪拿西之丁男、循其室家、
      verse: 2
    - text: 瑪拿西玄孫、瑪吉曾孫、基列孫、希弗子西羅非哈、無子有女、名瑪拉、挪阿、曷拉、密迦、得撒、
      verse: 3
    - text: 咸就祭司以利亞撒、及嫩之子約書亞、與諸牧伯、曰、耶和華命摩西、在兄弟中以業給我、約書亞遂遵耶和華命、以業給之、在叔伯中、
      verse: 4
    - text: 除約但東之基列巴珊外、瑪拿西族得業十區、
      verse: 5
    - text: 蓋瑪拿西之女、得業於其諸子中、基列地乃屬瑪拿西餘子、
      verse: 6
    - text: 瑪拿西族之界、自亞設至示劍相對之密米他、轉右至隱他普亞居民之地、
      verse: 7
    - text: 他普亞地、屬瑪拿西人、惟近其界之他普亞邑、屬以法蓮人、
      verse: 8
    - text: 其界下至加拿溪南、瑪拿西境內之邑、有屬以法蓮者、瑪拿西界、沿溪北、極於海、
      verse: 9
    - text: 溪南屬以法蓮、溪北屬瑪拿西、海爲其界、北至亞設、東至以薩迦、
      verse: 10
    - text: 瑪拿西在以薩迦亞設境內、得伯善與其鄉里、以伯蓮與其鄉里、多珥與其居民鄉里、隱多珥與其居民鄉里、他納與其居民鄉里、米吉多與其居民鄉里、上乃三岡之邑、
      verse: 11
    - text: 斯邑之民、瑪拿西人不能逐之、迦南人執意居其地、
      verse: 12
    - text: 迨以色列人強盛、使之服役、不盡逐之、○
      verse: 13
    - text: 約瑟裔謂約書亞曰、耶和華旣錫嘏於我、使爲大族、何僅予我一區爲業、
      verse: 14
    - text: 約書亞曰、爾若爲大族、以法蓮山地狹小、可往比利洗利乏音地、伐木以居、
      verse: 15
    - text: 約瑟裔曰、此地不足容我、而居伯善與其鄉里、及耶斯列谷之迦南人、皆有鐵車、
      verse: 16
    - text: 約書亞謂約瑟家以法蓮瑪拿西人曰、爾乃大族、且有大力、不可僅有一區、
      verse: 17
    - text: 山與附近之地、必悉歸爾、雖爲森林、可伐其木而居、迦南人雖強、而有鐵車、爾必逐之、
      verse: 18
  - chapter: 18
    verses:
    - text: 斯土旣服、以色列會衆集於示羅、而立會幕、
      verse: 1
    - text: 以色列中、尚有七支派、未得其業、
      verse: 2
    - text: 約書亞謂以色列族曰、爾祖之上帝耶和華予爾之地、爾遲遲不往取之、將至何時乎、
      verse: 3
    - text: 爾於各支派中、宜簡三人、我將遣之周行其地、循所應得之業繪圖、歸而就我、
      verse: 4
    - text: 分地爲七、猶大族居南境、約瑟家居北境、
      verse: 5
    - text: 其地繪爲七區、以覆於我、我爲爾掣籤於我上帝耶和華前、
      verse: 6
    - text: 利未人在爾中無業、因供耶和華祭司之職爲其業、迦得流便二支派、瑪拿西半支派、已得其業在約但東、卽耶和華僕摩西所予者、
      verse: 7
    - text: 所委繪圖之人起而往、約書亞囑之曰、爾往周行其地、繪圖歸而就我、我在示羅、爲爾掣籤於耶和華前、
      verse: 8
    - text: 其人遂往、周行其地、依其城邑、繪爲七區、註之於册、返示羅營、見約書亞、
      verse: 9
    - text: 約書亞在示羅、爲之掣籤於耶和華前、以地分與以色列人、循其班列、○
      verse: 10
    - text: 首掣籤、乃便雅憫支派、循其室家得業、其境攝乎猶大約瑟二族之間、
      verse: 11
    - text: 其北界、自約但上至耶利哥北、轉西越乎山地、極於伯亞文野、
      verse: 12
    - text: 由此而南、至路斯阪、路斯卽伯特利、又下至亞他綠亞達、近下伯和崙南之山、
      verse: 13
    - text: 由此而西轉南、自伯和崙南相對之山、至猶大族之邑基列巴力、卽基列耶琳、是爲西境、
      verse: 14
    - text: 南界自基列耶琳極處、轉西至尼弗多亞泉、
      verse: 15
    - text: 下至欣嫩子谷相對之麓、在利乏音谷之北、又至欣嫩谷、近耶布斯南、延及隱羅結、
      verse: 16
    - text: 轉北至隱示麥、及基利綠、在亞都冥阪相對之所、下至流便子波罕之石、
      verse: 17
    - text: 沿亞拉巴之隅、下至亞拉巴、
      verse: 18
    - text: 又沿伯曷拉北、至鹽海之北澳、卽約但河南口、是爲南界、
      verse: 19
    - text: 東則約但爲界、此乃便雅憫裔之業、依其四界、循其室家、
      verse: 20
    - text: 便雅憫支派、循其室家、所得之邑、乃耶利哥、伯曷拉、伊麥基悉、
      verse: 21
    - text: 伯亞拉巴、洗瑪臉、伯特利、
      verse: 22
    - text: 亞文、巴拉、俄弗拉、
      verse: 23
    - text: 基法阿摩尼、俄弗尼、迦巴、共十二邑、與其鄉里、
      verse: 24
    - text: 基遍、拉瑪、比錄、
      verse: 25
    - text: 米斯巴、基非拉、摩撒、
      verse: 26
    - text: 利堅、伊利毘勒、他拉拉、
      verse: 27
    - text: 洗拉、以利弗、耶布斯、卽耶路撒冷、基比亞、基列、共十四邑、與其鄉里、此乃便雅憫裔之業、循其室家、
      verse: 28
  - chapter: 19
    verses:
    - text: 次掣籤、乃西緬支派、循其室家得業、其境在猶大人業中、
      verse: 1
    - text: 所得之業、乃別是巴、或名示巴、及摩拉大、
      verse: 2
    - text: 哈薩書亞、巴拉、以森、
      verse: 3
    - text: 伊利多拉、比土力、何珥瑪、
      verse: 4
    - text: 洗革拉、伯瑪加博、哈薩蘇撒、
      verse: 5
    - text: 伯利巴勿、沙魯險、共十三邑、與其鄉里、
      verse: 6
    - text: 亞因、利門、以帖、亞珊、共四邑、與其鄉里、
      verse: 7
    - text: 及上諸邑四周鄉里、延至巴拉比珥、卽南方拉瑪、此乃西緬支派之業、循其室家、
      verse: 8
    - text: 因猶大人之業不可勝用、故西緬人得業、在於其中、○
      verse: 9
    - text: 三掣籤、乃西布倫裔、循其室家得業、其境極於撒立、
      verse: 10
    - text: 轉西、上至瑪拉拉、達於大巴設、延及約念相對之溪、
      verse: 11
    - text: 自撒立轉東、向日出之所、至吉斯綠他泊界、延及大比拉、上至雅非亞、
      verse: 12
    - text: 自此而東、至迦特希弗、及以特加汛、出臨門、至尼亞、
      verse: 13
    - text: 沿此而北、至哈拿頓、極於伊弗他伊勒谷、
      verse: 14
    - text: 又有加他、拿哈拉、伸崙、以大拉、伯利恆、共十二邑、與其鄉里、
      verse: 15
    - text: 以上諸邑、與其鄉里、乃西布倫裔之業、循其室家、○
      verse: 16
    - text: 四掣籤、乃以薩迦裔、循其室家得業、
      verse: 17
    - text: 其界內、有耶斯列、基蘇律、書念、
      verse: 18
    - text: 哈弗連、示按、亞拿哈拉、
      verse: 19
    - text: 拉璧、基善、亞別、
      verse: 20
    - text: 利蔑、隱干寧、隱哈大、伯帕薛、
      verse: 21
    - text: 延至他泊、沙哈洗瑪、伯示麥、極於約但、共十六邑、與其鄉里、
      verse: 22
    - text: 以上諸邑、與其鄉里、乃以薩迦支派之業、循其室家、○
      verse: 23
    - text: 五掣籤、乃亞設支派、循其室家得業、
      verse: 24
    - text: 其界內、有黑甲、哈利、比田、押煞、
      verse: 25
    - text: 亞拉米勒、亞末、米沙勒、西至迦密及希曷立納、
      verse: 26
    - text: 轉往日出之所、至伯大袞、及細布倫、轉北至伊弗他伊勒谷、及伯以墨、尼業、達於迦步勒之左、
      verse: 27
    - text: 又至義伯崙、利合、哈們、加拿、及西頓大邑、
      verse: 28
    - text: 轉至拉瑪、及推羅堅城、又轉至何薩、極於海、在亞革悉境、
      verse: 29
    - text: 又有烏瑪、亞弗、利合、共二十二邑、與其鄉里、
      verse: 30
    - text: 以上諸邑、與其鄉里、乃亞設支派之業、循其室家、○
      verse: 31
    - text: 六掣籤、乃拿弗他利裔、循其室家得業、
      verse: 32
    - text: 其界自希利弗、及撒拿音橡樹、亞大米尼吉、雅比聶、至拉共、極於約但、
      verse: 33
    - text: 轉西至亞斯納他泊、由此而往戶割、南至西布倫、西至亞設、東至猶大、在約但濱、日出之所、
      verse: 34
    - text: 其堅城、乃西丁、側珥、哈末、拉甲、基尼烈、
      verse: 35
    - text: 亞大瑪、拉瑪、夏瑣、
      verse: 36
    - text: 基低斯、以得來、隱夏瑣、
      verse: 37
    - text: 以利穩、密大伊勒、和璉、伯亞納、伯示麥、共十九邑、與其鄉里、
      verse: 38
    - text: 以上諸邑、與其鄉里、乃拿弗他利支派之業、循其室家、○
      verse: 39
    - text: 七掣籤、乃但之支派、循其室家得業、
      verse: 40
    - text: 其界內、有瑣拉、以實陶、伊珥示麥、
      verse: 41
    - text: 沙拉賓、亞雅崙、伊提拉、
      verse: 42
    - text: 以倫、亭拿他、以革倫、
      verse: 43
    - text: 伊利提基、基比頓、巴拉、
      verse: 44
    - text: 伊胡得、比尼比拉、迦特臨門、
      verse: 45
    - text: 美耶昆、拉昆、與約帕相對之境、
      verse: 46
    - text: 厥後但人之界開拓、因其往攻利善而取之、擊之以刃、據而居之、以祖但之名、名利善曰但、
      verse: 47
    - text: 以上諸邑、與其鄉里、乃但支派之業、循其室家、○
      verse: 48
    - text: 依界分地旣畢、以色列人乃於其中、以地給嫩之子約書亞爲業、
      verse: 49
    - text: 遵耶和華命、以其所求之邑、以法蓮山地亭拿西拉與之、遂重建其邑而居焉、
      verse: 50
    - text: 以上所載、乃祭司以利亞撒、與嫩之子約書亞、及以色列支派族長、在示羅會幕門、耶和華前、掣籤所分之業、於是分地之事畢焉、
      verse: 51
  - chapter: 20
    verses:
    - text: 耶和華諭約書亞曰、
      verse: 1
    - text: 告以色列人云、當遵我藉摩西所命爾者、簡立逃城、
      verse: 2
    - text: 俾無心而誤殺人者、可遁於彼、爲爾逃避復仇之所、
      verse: 3
    - text: 逃至斯邑者、當立邑門、自訴其事於長老、長老接之入邑、給之以所、使居其中、
      verse: 4
    - text: 若復仇者追之、勿以殺人者付於其手、蓋彼誤殺其鄰、素無仇恨、
      verse: 5
    - text: 彼居是邑、迨其受鞫於會衆前、俟當時之大祭司卒、乃返所逃出之故邑、而歸其家、
      verse: 6
    - text: 遂簡立加利利之基低斯、在拿弗他利山地、示劍、在以法蓮山地、基列亞巴、卽希伯崙、在猶大山地、
      verse: 7
    - text: 又於約但濱、耶利哥東、簡立流便支派平原、在野之比悉、迦得支派基列之拉末、瑪拿西支派巴珊之哥蘭、
      verse: 8
    - text: 斯邑旣定、凡以色列人、與其中賓旅、誤殺人者、可逃於彼、免死於復仇者之手、迨其受鞫於會衆前、
      verse: 9
  - chapter: 21
    verses:
    - text: 維時、利未族長就祭司以利亞撒、與嫩之子約書亞、及以色列支派族長、於迦南地示羅、
      verse: 1
    - text: 謂之曰、耶和華藉摩西命給邑爲我居所、給郊以牧牲畜、
      verse: 2
    - text: 以色列人、遂遵耶和華命、由其業中、以邑與郊給利未人如左、○
      verse: 3
    - text: 爲哥轄室家掣籤、利未人中、祭司亞倫之裔、由猶大西緬便雅憫三支派中、得十三邑、
      verse: 4
    - text: 哥轄他裔、由以法蓮及但二支派、與瑪拿西半支派室家中、得十邑、
      verse: 5
    - text: 革順裔、由以薩迦亞設拿弗他利三支派、與巴珊瑪拿西半支派室家中、得十三邑、
      verse: 6
    - text: 米拉利裔、循其室家、由流便迦得西布倫三支派中、得十二邑、
      verse: 7
    - text: 以上邑郊、乃以色列人掣籤、予利未人、循耶和華藉摩西所命、○
      verse: 8
    - text: 由猶大西緬二支派中、所予利未人之邑如左、
      verse: 9
    - text: 利未人哥轄室家、亞倫裔、首掣籤而得邑、
      verse: 10
    - text: 乃亞衲族祖亞巴之邑、卽猶大山地之基列亞巴、及其四郊、
      verse: 11
    - text: 惟邑之田疇鄉里、予耶孚尼子迦勒爲業、
      verse: 12
    - text: 予祭司亞倫裔者、乃殺人者之逃城希伯崙與其郊、立拿與其郊、
      verse: 13
    - text: 雅提珥與其郊、以實提摩與其郊、
      verse: 14
    - text: 何崙與其郊、底璧與其郊、
      verse: 15
    - text: 亞因與其郊、淤他與其郊、伯示麥與其郊、由此二支派中、共予九邑、
      verse: 16
    - text: 又由便雅憫支派中、予以基遍與其郊、迦巴與其郊、
      verse: 17
    - text: 亞拿突與其郊、亞勒們與其郊、共四邑、
      verse: 18
    - text: 亞倫裔爲祭司者、共得十三邑、與其郊、○
      verse: 19
    - text: 利未人哥轄他裔之室家、由以法蓮支派中、掣籤得邑、
      verse: 20
    - text: 乃殺人者之逃城、卽以法蓮山地之示劍與其郊、基色與其郊、
      verse: 21
    - text: 基伯先與其郊、伯和崙與其郊、共四邑、
      verse: 22
    - text: 由但之支派中、得伊利提基與其郊、基比頓與其郊、
      verse: 23
    - text: 亞雅崙與其郊、迦特臨門與其郊、共四邑、
      verse: 24
    - text: 由瑪拿西半支派中、得他納與其郊、迦特臨門與其郊、共二邑、
      verse: 25
    - text: 哥轄他裔之室家、共得十邑與其郊、○
      verse: 26
    - text: 利未室家革順裔、由瑪拿西半支派中、得殺人者之逃城、卽巴珊之哥蘭與其郊、比施提拉與其郊、共二邑、
      verse: 27
    - text: 由以薩迦支派中、得基善與其郊、大比拉與其郊、
      verse: 28
    - text: 耶末與其郊、隱干寧與其郊、共四邑、
      verse: 29
    - text: 由亞設支派中、得米沙勒與其郊、押頓與其郊、
      verse: 30
    - text: 黑甲與其郊、利合與其郊、共四邑、
      verse: 31
    - text: 由拿弗他利支派中、得殺人者之逃城、卽加利利之基低斯與其郊、哈末多珥與其郊、加珥坦與其郊、共三邑、
      verse: 32
    - text: 革順裔循其室家、共得十三邑與其郊、○
      verse: 33
    - text: 其餘利未人、米拉利裔之室家、由西布倫支派中、得約念與其郊、加珥他與其郊、
      verse: 34
    - text: 丁拿與其郊、拿哈拉與其郊、共四邑、
      verse: 35
    - text: 由流便支派中、得比悉與其郊、雅雜與其郊、
      verse: 36
    - text: 基底莫與其郊、米法押與其郊、共四邑、
      verse: 37
    - text: 由迦得支派中、得殺人者之逃城、卽基列之拉末與其郊、瑪哈念與其郊、
      verse: 38
    - text: 希實本與其郊、雅謝與其郊、共四邑、
      verse: 39
    - text: 利未人米拉利裔、循其室家、共得十二邑、
      verse: 40
    - text: 利未人在以色列族中、共得四十八邑與其郊、
      verse: 41
    - text: 邑有四郊、各邑皆然、○
      verse: 42
    - text: 耶和華以全地賜以色列人、卽昔誓許其列祖者、以色列人據而居之、
      verse: 43
    - text: 耶和華使之四周綏安、如其所誓厥祖之言、以敵付於其手、諸敵莫之能禦、
      verse: 44
    - text: 耶和華所許錫嘏以色列家、其言悉應無遺、
      verse: 45
  - chapter: 22
    verses:
    - text: 維時、約書亞召流便人、迦得人、及瑪拿西半支派人、
      verse: 1
    - text: 告之曰、耶和華僕摩西所命、爾悉遵守、我之所命、爾亦聽從、
      verse: 2
    - text: 至今日久、不離爾兄弟、且守爾上帝耶和華所命、
      verse: 3
    - text: 今爾上帝耶和華踐其前言、使爾兄弟得其綏安、爾可返幕、在約但東、耶和華僕摩西所賜爾爲業之地、
      verse: 4
    - text: 惟當謹愼、遵行耶和華僕摩西所諭爾之誡命法度、愛爾上帝耶和華、悉從其道、盡守其誡、一心一意附而事之、
      verse: 5
    - text: 於是約書亞爲之祝嘏、而遣之往、遂歸其幕、○
      verse: 6
    - text: 昔摩西在巴珊、給業於瑪拿西半支派、其他半支派、約書亞給之以業於兄弟中、在約但西、遣之歸幕時、爲之祝嘏、
      verse: 7
    - text: 謂曰、爾攜資財豐裕、牲畜殷繁、金銀銅鐵、衣服孔多、今返爾幕、以爾所獲敵財、分與兄弟、○
      verse: 8
    - text: 於是流便人、迦得人、瑪拿西半支派人、別以色列族、離迦南之示羅、歸基列地、卽循耶和華藉摩西所命、而據之業、
      verse: 9
    - text: 旣至迦南地、近約但之境、乃築高壇、巍然可觀、
      verse: 10
    - text: 以色列人聞流便人、迦得人、瑪拿西半支派人、在迦南地、近約但之境、以色列人界內築壇、
      verse: 11
    - text: 以色列會衆遂集於示羅、欲往攻之、
      verse: 12
    - text: 遣祭司以利亞撒子非尼哈往基列地、見流便人、迦得人、瑪拿西半支派人、
      verse: 13
    - text: 又遣以色列各支派牧伯十人、卽以色列億兆之族長偕往、
      verse: 14
    - text: 咸至基列地、見流便人、迦得人、瑪拿西半支派人曰、
      verse: 15
    - text: 耶和華會衆云、爾今轉離、不從耶和華、干犯以色列之上帝、爲己築壇、悖逆耶和華、此何罪耶、
      verse: 16
    - text: 昔拜毘珥之罪、我儕以爲小乎、耶和華會衆緣此遘癘、至今罪未盡免、
      verse: 17
    - text: 爾今又欲轉離、不從耶和華乎、今日悖逆耶和華、明日彼必怒以色列會衆、
      verse: 18
    - text: 如爾所得之地、以爲不潔、可歸耶和華會幕所在之地、得業於我儕中、但除我上帝耶和華壇外、勿築別壇、悖逆耶和華及我儕、
      verse: 19
    - text: 昔謝拉裔亞干、豈非於當滅之物干罪、致怒及於以色列會衆乎、是其人之罪、不獨亡一人也、○
      verse: 20
    - text: 流便人、迦得人、瑪拿西半支派人、對以色列億兆之族長曰、
      verse: 21
    - text: 全能之上帝耶和華、全能之上帝耶和華知之、以色列人亦將知之、如我悖逆耶和華、或干犯之、願其今日不救我、
      verse: 22
    - text: 若我築壇、轉離不從耶和華、或獻燔祭素祭酬恩祭於其上、願耶和華討之、
      verse: 23
    - text: 我儕行此、乃由預防之故、有意而爲、言恐日後爾裔謂我裔曰、爾與以色列之上帝耶和華何與、
      verse: 24
    - text: 爾流便人、迦得人歟、耶和華旣定約但爲爾我之界、爾與耶和華無與、如是、爾裔必使我裔不寅畏耶和華、
      verse: 25
    - text: 故曰、不如築壇、非爲獻燔祭或他祭、
      verse: 26
    - text: 惟在爾我間、及爾我之裔間爲證、使我亦以燔祭、酬恩祭、及他祭、供事於耶和華前、免日後爾裔謂我裔曰、爾與耶和華無與、
      verse: 27
    - text: 故曰、日後有人以此問我、或我後裔、則可答曰、試觀我祖所築耶和華壇之式、非爲獻燔祭及他祭、惟在爾我間爲證而已、
      verse: 28
    - text: 我今決不悖逆耶和華、轉離不從之、在我上帝耶和華幕前之壇外、更築他壇、以獻燔祭素祭及他祭、○
      verse: 29
    - text: 祭司非尼哈、及所偕會衆之牧伯、卽以色列億兆之族長、聞流便迦得瑪拿西人之言則悅、
      verse: 30
    - text: 祭司以利亞撒子非尼哈、謂流便迦得瑪拿西人曰、我今日知耶和華在我儕中、因爾未干罪於耶和華、援以色列人脫於耶和華手、
      verse: 31
    - text: 祭司以利亞撒子非尼哈、與諸牧伯、別流便迦得人、離基列、返迦南、見以色列人而覆之、
      verse: 32
    - text: 以色列人亦悅之、頌美上帝、不復言往攻流便迦得人、毀其所居之地、
      verse: 33
    - text: 流便迦得人名其壇曰證、蓋曰耶和華爲上帝、是壇於爾我間爲證也、
      verse: 34
  - chapter: 23
    verses:
    - text: 耶和華使以色列人綏安、脫於四周之敵、歷日已久、約書亞亦壽高年邁、
      verse: 1
    - text: 乃召以色列衆、及其長老族長、士師有司、謂之曰、我壽高年邁、
      verse: 2
    - text: 爾上帝耶和華緣爾故、所行於列國者、爾所目擊、蓋爲爾戰者、乃爾上帝耶和華也、
      verse: 3
    - text: 自約但至大海日入之鄉、所遺之民、及我所滅之族、我以其地分與爾諸支派爲業、
      verse: 4
    - text: 爾上帝耶和華必逐斯民於爾前、使離爾目、爾則據有其地、如爾上帝耶和華所言、
      verse: 5
    - text: 故當毅然遵行摩西律書所錄、勿偏於左、勿偏於右、
      verse: 6
    - text: 爾中遺民、勿與之交、勿稱其神之名、勿指以誓、勿奉事、勿跪拜、
      verse: 7
    - text: 惟親近爾上帝耶和華、如素所爲、
      verse: 8
    - text: 強大之民、耶和華逐之於爾前、無能禦爾、至於今日、
      verse: 9
    - text: 爾中之人、一能驅千、蓋爾上帝耶和華爲爾戰、如其所言、
      verse: 10
    - text: 故當謹愼、愛爾上帝耶和華、
      verse: 11
    - text: 爾若轉而合於爾中遺民、與之嫁娶往來、
      verse: 12
    - text: 則當確知爾上帝耶和華、必不復逐斯民於爾目前、彼必於爾爲網羅、爲機檻、脇下之鞭、目中之刺、迨爾滅亡、於爾上帝耶和華所賜之美地、
      verse: 13
    - text: 今我將行舉世必行之路、爾乃一心一意、知爾上帝耶和華所許賜爾之福、無或少遺、無一弗應、
      verse: 14
    - text: 爾上帝耶和華所許之福旣已臨爾、諸禍亦必臨爾、迨爾上帝耶和華滅絕爾、於其所賜之美地、
      verse: 15
    - text: 如爾背爾上帝耶和華所命之約、崇事他神、而跪拜之、耶和華必震怒乎爾、致爾速亡於其所賜之美地、
      verse: 16
  - chapter: 24
    verses:
    - text: 約書亞集以色列諸支派於示劍、召其長老族長、士師有司、咸至、立於上帝前、
      verse: 1
    - text: 約書亞謂民曰、以色列之上帝耶和華云、古昔爾祖亞伯拉罕、及拿鶴之父他拉、居於河東、崇事他神、
      verse: 2
    - text: 我攜爾祖亞伯拉罕、自河東導之徧行迦南地、賜之以撒、繁其苗裔、
      verse: 3
    - text: 又賜以撒生雅各、以掃、以西珥山錫以掃爲業、惟雅各與其子孫下埃及、
      verse: 4
    - text: 我遣摩西亞倫、且降災於埃及、依我所行、後導爾出、
      verse: 5
    - text: 爾祖出埃及、至紅海、埃及人率車騎追至海濱、
      verse: 6
    - text: 彼呼籲耶和華、則置幽暗於爾與埃及人間、並使海水反淹其人、我所行於埃及、乃爾目擊、爾居曠野、歷時旣久、
      verse: 7
    - text: 我導爾入亞摩利人所居之地、在約但東、彼與爾戰、我付之於爾手、滅之於爾前、爾遂據有其地、
      verse: 8
    - text: 其時摩押王西撥子巴勒、起攻以色列人、遣人召比珥子巴蘭詛爾、
      verse: 9
    - text: 我不聽之、彼乃祝爾、如是救爾脫於其手、
      verse: 10
    - text: 爾過約但、至耶利哥、耶利哥人、亞摩利人、比利洗人、迦南人、赫人、革迦撒人、希未人、耶布斯人、咸與爾戰、我悉付之爾手、
      verse: 11
    - text: 使大蜂驅亞摩利二王於爾前、不藉爾刃爾弓、
      verse: 12
    - text: 非爾所墾之地、我以賜爾、非爾所建之邑、賜爾居之、非爾所植之葡萄園、橄欖園、爾食其果、
      verse: 13
    - text: 今當寅畏耶和華、以眞以誠崇事之、去除爾祖昔在河東、曁在埃及所事之神、惟崇事耶和華、
      verse: 14
    - text: 爾若以事耶和華爲不善、今日可擇所欲事者、或爾祖在河東所事之神、或爾所居斯土、亞摩利人之神、至我及我家、必事耶和華、
      verse: 15
    - text: 民對曰、我決不離棄耶和華、而事他神、
      verse: 16
    - text: 蓋我上帝耶和華導我祖及我出埃及、脫於奴隸之室、行大異蹟、使我目擊、護我於所行之途、所過之國、
      verse: 17
    - text: 耶和華又於我前驅逐諸民、卽居斯土之亞摩利人、故我亦必事耶和華、以其爲我上帝也、
      verse: 18
    - text: 約書亞曰、爾不能事耶和華、因彼乃維聖之上帝、忌邪之上帝、不赦爾之罪愆、
      verse: 19
    - text: 爾若離棄耶和華、而事異族之神、則彼福爾之後、轉而禍爾、至於滅亡、
      verse: 20
    - text: 民曰、不然、我必奉事耶和華、
      verse: 21
    - text: 約書亞曰、爾擇耶和華而事之、爾自爲證、曰、我自爲證、
      verse: 22
    - text: 曰、爾中所有異族之神、今當去之、專心歸從以色列之上帝耶和華、
      verse: 23
    - text: 民曰、我必奉事我上帝耶和華、而聽其言、
      verse: 24
    - text: 是日約書亞與民立約、爲之定典章律例於示劍、
      verse: 25
    - text: 約書亞以此言錄於上帝律書、立大石於橡下、在耶和華聖所之側、
      verse: 26
    - text: 謂民曰、耶和華諭我之言、此石悉聞之、可對我爲證、必爲爾證、免爾違爾上帝、
      verse: 27
    - text: 約書亞遂遣衆各歸其業、○
      verse: 28
    - text: 此後、耶和華僕嫩之子約書亞卒、年百有十歲、
      verse: 29
    - text: 葬於其業之界、卽亭拿西拉、在以法蓮山地、迦實岡北、
      verse: 30
    - text: 約書亞存日、以色列人奉事耶和華、約書亞卒後、長老尚在時、亦然、以斯長老知耶和華爲以色列人所行之事也、○
      verse: 31
    - text: 約瑟之骨、以色列人自埃及攜出者、葬於示劍、在雅各以百金、自示劍父哈抹裔所購之地、爲約瑟裔之業、
      verse: 32
    - text: 亞倫子以利亞撒卒、葬於以法蓮山地、其子非尼哈所得之岡、
      verse: 33
  name: Joshua
- chapters:
  - chapter: 1
    verses:
    - text: 約書亞卒後、以色列人諮諏耶和華曰、孰可先往、爲我攻迦南人、與之戰、
      verse: 1
    - text: 耶和華曰、猶大人可往、我以斯土付於其手、
      verse: 2
    - text: 猶大人謂其兄弟西緬人曰、爾與我同往、至我所得之地、與迦南人戰、厥後我亦與爾同往、至爾所得之地、西緬人遂偕行、
      verse: 3
    - text: 猶大人乃往、耶和華以迦南人比利洗人付於其手、在比色殺其人一萬、
      verse: 4
    - text: 於彼遇亞多尼比色、與之戰、擊敗迦南人、比利洗人、
      verse: 5
    - text: 亞多尼比色遁、追而擒之、斷其手之巨擘、足之將指、
      verse: 6
    - text: 亞多尼比色曰、昔有七十王、斷其手之巨擘、足之將指、拾食於我几下、今上帝依我所行以報、乃攜至耶路撒冷、而死於彼、○
      verse: 7
    - text: 猶大人攻耶路撒冷取之、擊之以刃、燬之以火、
      verse: 8
    - text: 厥後、往攻居山地南土窪地之迦南人、
      verse: 9
    - text: 又攻居希伯崙之迦南人、擊示篩、亞希幔、撻買、希伯崙昔名基列亞巴、
      verse: 10
    - text: 由此往攻底璧居民、底璧昔名基列西弗、
      verse: 11
    - text: 迦勒曰、擊基列西弗而取之者、我必以女押撒妻之、
      verse: 12
    - text: 迦勒弟基納斯子俄陀聶取之、迦勒遂妻以女押撒、
      verse: 13
    - text: 于歸時、勸夫求田於父、女旣下驢、迦勒曰、爾何欲、
      verse: 14
    - text: 曰、求錫嘏於我、父旣嫁我於南土、今請賜我以泉、迦勒遂以上下泉予之、○
      verse: 15
    - text: 摩西外戚、基尼人也、其裔偕猶大人離椶樹城、至亞拉得南之猶大野、與民同居、
      verse: 16
    - text: 猶大人與其兄弟西緬人偕往、擊居洗法之迦南人、毀滅其邑、遂名曰何珥瑪、
      verse: 17
    - text: 猶大人又取迦薩、亞實基倫、以革倫、曁其四境、
      verse: 18
    - text: 耶和華與猶大人偕、遂據有山地、惟不能逐居谷中者、以其有鐵車故也、
      verse: 19
    - text: 遵摩西命、以希伯崙予迦勒、遂逐亞衲三子、
      verse: 20
    - text: 居耶路撒冷之耶布斯人、便雅憫人未逐之、仍在耶路撒冷、與便雅憫人偕居、至於今日、○
      verse: 21
    - text: 約瑟家往攻伯特利、耶和華偕之、
      verse: 22
    - text: 伯特利昔名路斯、約瑟家遣人窺之、
      verse: 23
    - text: 偵者見一人自邑出、謂之曰、入邑之路、請爾示我、我必善待爾、
      verse: 24
    - text: 其人示以入邑之路、遂刃擊其邑、惟釋其人、及其全家、
      verse: 25
    - text: 其人乃往赫人之地建邑、名曰路斯、迄今其名尚存、○
      verse: 26
    - text: 伯善、他納、多珥、以伯蓮、米吉多、及其鄉里之民、瑪拿西人未逐之、迦南人執意居其地、
      verse: 27
    - text: 迨以色列族強盛、使迦南人服役、不盡逐之、○
      verse: 28
    - text: 居基色之迦南人、以法蓮人未逐之、仍居基色、在以法蓮人中、○
      verse: 29
    - text: 基倫拿哈拉之居民、西布倫人未逐之、仍居西布倫人中、而服其役、○
      verse: 30
    - text: 亞柯、西頓、亞黑拉、亞革悉、黑巴、亞弗革、利合之居民、亞設人未逐之、
      verse: 31
    - text: 居於土著迦南人中、蓋不逐之、○
      verse: 32
    - text: 伯示麥伯亞納之居民、拿弗他利人未逐之、居於土著迦南人中、二邑居民、乃服其役、○
      verse: 33
    - text: 但人爲亞摩利人所逼、使居山地、不許下至平原、
      verse: 34
    - text: 亞摩利人執意居希烈山、亞雅倫、沙賓、厥後約瑟家勝之、使之服役、
      verse: 35
    - text: 亞摩利人之界、自亞克拉濱阪、由西拉而上、
      verse: 36
  - chapter: 2
    verses:
    - text: 耶和華之使者自吉甲上至波金、曰、我使爾出埃及、攜至所誓爾祖之地、曾言與爾之約、永久不廢、
      verse: 1
    - text: 勿與斯土之民立約、必毀其壇、而爾不聽我言、果何爲哉、
      verse: 2
    - text: 故我又曰、必不逐斯民於爾前、彼將爲爾脇下之棘、其神將爲爾擭、
      verse: 3
    - text: 耶和華之使者向以色列衆言此、民遂大聲號哭、
      verse: 4
    - text: 名其地曰波金、在彼獻祭於耶和華、○
      verse: 5
    - text: 昔約書亞遣民、以色列人各歸其業、據有斯土、
      verse: 6
    - text: 約書亞存日、以色列人奉事耶和華、約書亞卒後、長老尚在時、亦然、以斯長老見耶和華爲以色列人所行大事也、
      verse: 7
    - text: 耶和華僕、嫩之子約書亞卒、年百有十歲、
      verse: 8
    - text: 葬於其業之界、卽亭拿希列、在以法蓮山地、迦實岡北、
      verse: 9
    - text: 斯代之人、咸歸其祖、又興一代、不知耶和華、及其爲以色列人所行之事、○
      verse: 10
    - text: 以色列人行耶和華所惡、崇事巴力、
      verse: 11
    - text: 違棄耶和華、其祖之上帝、卽導之出埃及者、而從四周諸族之神、向之跪拜、激耶和華怒、
      verse: 12
    - text: 違棄耶和華、而崇事巴力、曁亞斯他錄、
      verse: 13
    - text: 耶和華怒以色列族、付於虜者之手、鬻於四周之敵、使不能禦之、
      verse: 14
    - text: 無論何往、耶和華以災禍擊之、如其誓言、民極困苦、
      verse: 15
    - text: 耶和華興起士師、拯民於虜者之手、
      verse: 16
    - text: 乃民不聽士師、狥欲而從他神、向之跪拜、速違厥祖所行之道、不效其從耶和華之命、
      verse: 17
    - text: 耶和華旣爲興起士師、則偕之拯民於敵手、至終其世、蓋耶和華見民受人虐迫而哀歎、乃回其意、
      verse: 18
    - text: 迨士師沒後、民仍轉而行惡、較甚於祖、從事他神、而跪拜之、不改其行、與其頑梗、
      verse: 19
    - text: 耶和華怒以色列人曰、斯民乃背我命其祖所守之約、不聽我言、
      verse: 20
    - text: 故約書亞卒時所遺諸族、我必不復逐之、
      verse: 21
    - text: 以試以色列族效其列祖、遵行耶和華之道否、
      verse: 22
    - text: 耶和華遂留此諸族、不速逐之、亦不付於約書亞手、
      verse: 23
  - chapter: 3
    verses:
    - text: 耶和華留此諸族、是欲試以色列人未知迦南戰事者、
      verse: 1
    - text: 使以色列後代知習前所未悉之武事、所留諸族如左、
      verse: 2
    - text: 非利士之五伯、迦南人、西頓人、居利巴嫩山之希未人、自巴力黑們山、至哈馬道、
      verse: 3
    - text: 所以留此、爲試以色列人遵耶和華藉摩西諭其祖之誡否、
      verse: 4
    - text: 於是以色列人居迦南人、赫人、亞摩利人、比利洗人、希未人、耶布斯人之中、
      verse: 5
    - text: 取其女爲妻、以女嫁其子、崇事其神、○
      verse: 6
    - text: 以色列人行耶和華所惡、忘其上帝耶和華、而崇事諸巴力、曁木偶、
      verse: 7
    - text: 故耶和華怒以色列人、付之米所波大米王古珊利薩田手、事之八年、
      verse: 8
    - text: 以色列人籲耶和華、耶和華爲之興起救者、卽迦勒弟基納斯子俄陀聶以拯之、
      verse: 9
    - text: 耶和華之神臨之、爲以色列士師出戰、耶和華以米所波大米王古珊利薩田付於其手、使之獲勝、
      verse: 10
    - text: 其地綏安、歷四十年、基納斯子俄陀聶卒、○
      verse: 11
    - text: 以色列人又行耶和華所惡、耶和華因此、使摩押王伊磯倫強盛、以攻以色列、
      verse: 12
    - text: 遂集亞捫亞瑪力二族、往攻以色列、據椶樹城、
      verse: 13
    - text: 以色列人事摩押王伊磯倫、十有八年、
      verse: 14
    - text: 以色列人籲耶和華、耶和華爲之興起救者、卽便雅憫人基拉之子以笏、其人左手較捷、以色列人藉之進貢摩押王伊磯倫、
      verse: 15
    - text: 以笏鑄兩刃之劍、長一肘、繫右股衣內、
      verse: 16
    - text: 進貢摩押王伊磯倫、其王肥甚、
      verse: 17
    - text: 進貢已畢、遣舁者去、
      verse: 18
    - text: 以笏至吉甲偶像處而返、告曰、王歟、我有密事奏爾、王曰、肅靜、侍者咸出、
      verse: 19
    - text: 王在樓上、獨坐涼室、以笏詣之曰、我奉上帝命、有言告爾、王遂起、
      verse: 20
    - text: 以笏伸其左手、拔劍於右股際、以刺王腹、
      verse: 21
    - text: 劍柄亦入、其刃爲脂所蔽、不拔之出、乃洞穿之、
      verse: 22
    - text: 以笏出至廊廡、扃鍵樓門、
      verse: 23
    - text: 旣出、王僕至、見樓門上鍵、曰、王必在內室更衣、
      verse: 24
    - text: 俟久而門不啟、則惶愧、取鑰啟之、見主已死、偃仆於地、
      verse: 25
    - text: 遲疑之際、以笏已遁、過偶像處、逃於西伊拉、
      verse: 26
    - text: 至則吹角於以法蓮山地、以色列人隨之而下、以笏導之、
      verse: 27
    - text: 曰、爾其從我、耶和華以爾敵摩押人付於爾手、衆遂從之、據約但津、不容摩押一人濟、
      verse: 28
    - text: 殺摩押人以萬計、皆壯勇之士、無一逃者、
      verse: 29
    - text: 當時摩押服於以色列人、其地綏安、歷八十年、
      verse: 30
    - text: 厥後、有亞拿子珊迦、以牛杖殺非利士人六百、亦拯以色列人、
      verse: 31
  - chapter: 4
    verses:
    - text: 以笏旣沒、以色列人又行耶和華所惡、
      verse: 1
    - text: 耶和華付於都夏瑣之迦南王耶賓手、其帥西西拉、居外邦之夏羅設、
      verse: 2
    - text: 有鐵車九百乘、虐待以色列人特甚、歷二十年、以色列人籲耶和華、○
      verse: 3
    - text: 時、有女先知、拉比多妻底波拉、爲以色列士師、
      verse: 4
    - text: 居以法蓮山地、拉瑪伯特利間、在底波拉之椶樹下、以色列人赴之、聽其審鞫、
      verse: 5
    - text: 彼遣人召亞比挪菴子巴拉、自拿弗他利之基低斯至、謂之曰、以色列之上帝耶和華、豈非諭爾云、當率拿弗他利西布倫二族萬人、往他泊山、
      verse: 6
    - text: 我必使耶賓之帥西西拉率車與衆、往基順河詣爾、付於爾手、
      verse: 7
    - text: 巴拉曰、爾偕我往則往、否則不往、
      verse: 8
    - text: 曰、我必與爾偕往、然爾此行不獲榮顯、蓋耶和華將以西西拉付於婦手、遂起、偕往基低斯、
      verse: 9
    - text: 巴拉集西布倫拿弗他利人於基低斯、隨之上者一萬、底波拉偕行、
      verse: 10
    - text: 摩西外戚、何巴之裔、基尼人希百、曾離本族、張幕於撒拿音之橡下、附近基低斯、
      verse: 11
    - text: 或告西西拉曰、亞比挪菴子巴拉上他泊山、
      verse: 12
    - text: 西西拉乃集鐵車九百、與其軍旅、由外邦之夏羅設至基順河、
      verse: 13
    - text: 底波拉謂巴拉曰、爾起、今日乃耶和華以西西拉付於爾手之日、耶和華非爲爾先導乎、於是巴拉下他泊山、萬人隨之、
      verse: 14
    - text: 耶和華刃擊、潰亂西西拉及其車乘軍旅、於巴拉前、西西拉下車、徒行而遁、
      verse: 15
    - text: 巴拉追其車卒、至外邦夏羅設、西西拉全軍悉隕於刃、靡有孑遺、
      verse: 16
    - text: 西西拉徒行、逃至基尼人希百妻雅億之幕、蓋夏瑣王耶賓與希百家和好、
      verse: 17
    - text: 雅億出迎、謂曰、我主請入、毋懼、遂入其幕、雅億以衾覆之、
      verse: 18
    - text: 西西拉曰、我渴、請以少許之水飲我、遂啟革囊、飲之以乳、仍覆以衾、
      verse: 19
    - text: 又曰、爾立幕門、如有來詢者曰、有人在此否、爾則曰無、
      verse: 20
    - text: 西西拉憊而酣寢、雅億取幕釘、手執椎、輕步而前、以釘貫其鬢際、釘之於地、遂昏眩而死、
      verse: 21
    - text: 時、巴拉追至、雅億出迓曰、來、我以爾所求者示爾、巴拉入幕、見西西拉偃臥而死、幕釘尚在鬢際、
      verse: 22
    - text: 如是上帝使迦南王耶賓服於以色列人、
      verse: 23
    - text: 以色列人日強、勝迦南王耶賓、至於滅之、
      verse: 24
  - chapter: 5
    verses:
    - text: 是日底波拉與亞比挪菴子巴拉歌曰、
      verse: 1
    - text: 以色列之軍長率其軍旅、民亦樂從、當頌美耶和華、
      verse: 2
    - text: 列王歟、爾其俯聞、諸伯歟、爾其傾聽、我必歌頌耶和華、讚揚以色列之上帝耶和華、
      verse: 3
    - text: 耶和華歟、爾出自西珥境、行由以東田、斯時也、地震天漏、雲密雨零、
      verse: 4
    - text: 於耶和華前、山嶽震撼、於以色列之上帝耶和華前、西乃動搖、
      verse: 5
    - text: 當亞拿子珊迦之時、雅億在世之日、通衢寂寞、行人曲徑是由、
      verse: 6
    - text: 以色列中鄉里無人、迨我底波拉起、而爲以色列母、
      verse: 7
    - text: 民簡新神、戰及邑門、以色列族四萬人中、干戈無存、
      verse: 8
    - text: 以色列之渠魁、在民中樂意出戰者、我心愛之、爾其頌美耶和華、
      verse: 9
    - text: 凡爾乘白驢、坐繢罽、及遊行通衢者、咸宜宣揚、
      verse: 10
    - text: 在汲水之所、遠射者之囂、人必稱述耶和華之義事、卽治以色列之義事、其時耶和華民復至邑門、
      verse: 11
    - text: 寤哉寤哉、底波拉歟、寤哉寤哉、爾其謳歌、巴拉歟、爾其興起、亞比挪菴之子歟、引去所虜之人、
      verse: 12
    - text: 維時、所遺貴胄庶民、下攻強敵、耶和華涖臨、爲我下擊勇士、
      verse: 13
    - text: 自以法蓮來者、其原在亞瑪力、相隨便雅憫、雜於爾民中、渠魁由瑪吉而至、執元戎之杖者、由西布倫而來、
      verse: 14
    - text: 以薩迦之牧伯、與底波拉相偕、以薩迦族與巴拉同意、隨之疾趨入谷、維彼流便、在其溪濱、大定厥志、
      verse: 15
    - text: 爾何坐於牢中、聽牧者之笛乎、流便在其溪濱、深自揣度、
      verse: 16
    - text: 基列安居約但東、但何待於舟、亞設坐於海濱、仍處其澳、
      verse: 17
    - text: 西布倫冒死不顧、拿弗他利在田野之高處亦然、
      verse: 18
    - text: 列王來戰、迦南諸王戰於他納、在米吉多水濱、未獲金幣、
      verse: 19
    - text: 列宿自天而戰、由其道而攻西西拉、
      verse: 20
    - text: 基順古河、漂流敵衆、我之靈歟、奮然前往、
      verse: 21
    - text: 健馬騰踔、蹄蹴於途、
      verse: 22
    - text: 耶和華之使者曰、爾其詛米羅斯、嚴詛其居民、以其不來助耶和華、不助耶和華攻勇士、
      verse: 23
    - text: 基尼人希百妻雅億、較衆婦尤爲有福、較居幕之婦尤爲有福、
      verse: 24
    - text: 其人求水、給之以乳、奉之以酥、盛於貴盂、
      verse: 25
    - text: 手執幕釘、右手取匠人之椎、擊西西拉、貫厥頭顱、穿其鬢際、
      verse: 26
    - text: 彼乃卷曲於其足前、顚仆偃臥、卷曲顚仆於其足前、在彼卷曲之處、偃臥而死、
      verse: 27
    - text: 西西拉之母、自窗而望、由櫺而呼、曰、其車何久不至、其輪何行之遲、
      verse: 28
    - text: 其貴婦之慧者應之、彼自言曰、
      verse: 29
    - text: 豈非獲財、共分所虜、各得一二女子、西西拉得文彩之衣、錦繡之服、表裏文繡、以飾所虜者之項、
      verse: 30
    - text: 耶和華歟、願爾諸敵如是滅亡、願愛爾者、如日皎然而出、○其地綏安、歷四十年、
      verse: 31
  - chapter: 6
    verses:
    - text: 以色列人又行耶和華所惡、耶和華付之於米甸人手、凡歷七年、
      verse: 1
    - text: 米甸之勢、勝於以色列人、以色列人因之在山營窟、爲穴建寨、
      verse: 2
    - text: 旣播厥種、米甸亞瑪力與東方之人、咸上攻之、
      verse: 3
    - text: 築營壘、毀土產、至於迦薩、以色列中食物無存、牛羊及驢俱盡、
      verse: 4
    - text: 蓋敵攜畜與幕而來、如蝗衆多、其人與駝、不可勝數、入於斯土、欲行毀滅、
      verse: 5
    - text: 以色列人緣米甸故、微弱特甚、乃籲耶和華、
      verse: 6
    - text: 旣籲耶和華、
      verse: 7
    - text: 耶和華遣先知告以色列族曰、以色列之上帝耶和華云、我曾導爾出埃及、脫於奴隸之室、
      verse: 8
    - text: 拯爾脫埃及人、曁凡虐爾者之手、驅之於爾前、以其地錫爾、
      verse: 9
    - text: 諭爾曰、我乃爾之上帝耶和華、爾居亞摩利人之地、勿寅畏其神、惟爾不聽我言、○
      verse: 10
    - text: 耶和華之使者至俄弗拉、坐亞比以謝人約阿施橡下、適約阿施子基甸打麥於醡酒處、以避米甸人、
      verse: 11
    - text: 耶和華之使者見曰、英武之人歟、耶和華偕爾、
      verse: 12
    - text: 基甸曰、我主歟、如耶和華偕我、何至遭此、我祖嘗言耶和華導我出埃及、今其異蹟安在、茲乃棄我、付於米甸人手、
      verse: 13
    - text: 耶和華顧之曰、藉爾此力、往救以色列人、脫於米甸人手、非我遣爾往乎、
      verse: 14
    - text: 曰、主歟、瑪拿西中、我家至貧、在我父家、我又至微、何以拯以色列人乎、
      verse: 15
    - text: 耶和華曰、我必偕爾、爾擊米甸之衆、如擊一人、
      verse: 16
    - text: 曰、我若蒙恩於爾前、求示我以徵、俾知與我言者爲爾也、
      verse: 17
    - text: 請勿去此、待我復返、陳禮物於爾前、曰、我必待爾返、
      verse: 18
    - text: 基甸入備山羊羔一、取麪一伊法、作無酵餅、置肉於筐、盛湯於壺、攜至橡下獻之、
      verse: 19
    - text: 上帝之使曰、以肉與餅置於此磐、傾湯其上、乃如是而行、
      verse: 20
    - text: 耶和華之使者以所執之杖端、觸肉與餅、火自磐出、焚肉與餅、使者遂往、不復見、
      verse: 21
    - text: 基甸知爲耶和華之使者、曰、哀哉、主耶和華歟、我面晤耶和華之使者矣、
      verse: 22
    - text: 耶和華曰、安哉、勿懼、爾不至死、
      verse: 23
    - text: 基甸在彼、爲耶和華築壇、名之曰耶和華沙龍、在亞比以謝族之俄弗拉、至今猶存、○
      verse: 24
    - text: 是夕耶和華諭之曰、取爾父之牡犢、及七歲之牛爲第二、毀爾父所築巴力之壇、斫其旁之木偶、
      verse: 25
    - text: 依其常例、爲爾上帝耶和華築壇於此保障之上、以第二牛獻爲燔祭、以所斫之木偶爲柴、
      verse: 26
    - text: 基甸簡僕十人、遵耶和華命而行、但懼父家與邑衆、不敢行之於晝、而行之於夜、
      verse: 27
    - text: 邑衆夙興、見巴力之壇已毀、在旁之木偶已斫、第二牛獻於所築之壇、
      verse: 28
    - text: 遂相問曰、行此者誰、察問之後、則曰、約阿施子基甸所爲也、
      verse: 29
    - text: 邑衆謂約阿施曰、爾子毀巴力壇、斫其旁之木偶、當攜之出、而致之死、
      verse: 30
    - text: 約阿施對敵之者曰、爾欲爲巴力爭辯乎、抑援之乎、凡爲之爭辯者、今晨必死、如巴力果爲神、人毀其壇、任彼自爭可也、
      verse: 31
    - text: 當日以耶路巴力名基甸、曰、旣毀巴力之壇、任巴力與之爭、○
      verse: 32
    - text: 米甸亞瑪力與東方之人咸集、濟河、建營於耶斯列谷、
      verse: 33
    - text: 耶和華之神臨基甸、乃吹角、亞比以謝族咸集從之、
      verse: 34
    - text: 基甸遣使遍行瑪拿西、其人亦集從之、又遣使至亞設、西布倫、拿弗他利、咸來迎之、
      verse: 35
    - text: 基甸謂上帝曰、如爾果循所言、假我手而拯以色列人、
      verse: 36
    - text: 今我以綿羊毛一束、置於禾場、若露獨在毛、而土壤皆乾燥、則知爾假我手拯以色列人、依爾所言、
      verse: 37
    - text: 詰朝、事果如是、基甸夙興、取毛揉之、擠露盈盂、
      verse: 38
    - text: 基甸又謂上帝曰、祈勿我怒、我復進一辭而後已、容再一次試之以毛、我欲羊毛乾燥、而土壤皆霑露、
      verse: 39
    - text: 是夜上帝如言而行、羊毛獨乾燥、土壤皆霑露、
      verse: 40
  - chapter: 7
    verses:
    - text: 耶路巴力卽基甸、與相從之衆夙興、附哈律泉建營、米甸軍於其北、在谷中、近摩利岡、
      verse: 1
    - text: 耶和華諭基甸曰、從爾者過衆、我不以米甸人付於其手、免以色列人向我自詡曰、我手自救、
      verse: 2
    - text: 當宣告於民曰、凡畏懼戰慄者、可遶基列山而歸、於是歸者二萬二千、留者一萬、
      verse: 3
    - text: 耶和華又諭基甸曰、民猶過衆、導至水濱、我將爲爾試之、所言可偕爾往者、則偕往、不可偕爾往者、則不偕往、
      verse: 4
    - text: 遂導至水濱、耶和華諭基甸曰、凡以舌餂水如犬者、別立一處、跪而飲者亦然、
      verse: 5
    - text: 以手掬水而餂者、計三百人、其餘皆跪而飲、
      verse: 6
    - text: 耶和華諭基甸曰、我必藉此餂水之三百人救爾、以米甸人付於爾手、餘民可歸其所、
      verse: 7
    - text: 於是三百人取餱糧與角、其餘以色列人、則遣之歸己幕、只留三百人、米甸營在其下之谷中、
      verse: 8
    - text: 是夜耶和華諭基甸曰、起、下入敵營、我付之於爾手、
      verse: 9
    - text: 如爾畏葸、不敢往、可攜爾僕普拉、偕至其營、
      verse: 10
    - text: 得聞敵言、則有勇力、可下攻營、遂攜僕普拉而往、至其營隅、近於行伍、
      verse: 11
    - text: 米甸亞瑪力與東方之人、偃臥於谷、如蝗衆多、其駝無數、如海濱之沙、
      verse: 12
    - text: 基甸旣至、適有以夢告同儕曰、我夢麰麥餅一、轉入米甸營、至於一幕、衝而覆之、
      verse: 13
    - text: 同儕曰、此非他、乃以色列人約阿施子基甸之刃、上帝已以米甸全軍付於其手、
      verse: 14
    - text: 基甸聞夢及其占、則崇拜上帝、歸以色列營、曰、起、耶和華已付米甸軍於爾手、
      verse: 15
    - text: 遂分三百人爲三隊、使各執角、並攜空甁、中藏火炬、
      verse: 16
    - text: 命之曰、惟予是瞻是效、我至營隅、所行之事、爾亦行之、
      verse: 17
    - text: 我與從者吹角、爾亦吹之、於營四周呼曰、爲耶和華與基甸、○
      verse: 18
    - text: 時值中更之初、甫易守營、基甸與從者百人至營隅、吹角破甁、
      verse: 19
    - text: 三隊亦吹角破甁、左手執炬、右手執角而吹、呼曰、耶和華與基甸之刃、
      verse: 20
    - text: 各立其所、環營四周、全軍潰亂、呼號而遁、
      verse: 21
    - text: 三百人吹角、耶和華使全營之人以刃自相攻擊、其軍逃至西利拉之伯哈示他、又至亞伯米何拉之界、近於他巴、
      verse: 22
    - text: 以色列人自拿弗他利、亞設、瑪拿西會集、追襲米甸人、
      verse: 23
    - text: 基甸遣使徇於以法蓮山地曰、爾下、迎擊米甸人、據守諸津、至伯巴拉及約但、以法蓮衆咸集、據守諸津、至伯巴拉及約但、
      verse: 24
    - text: 擒米甸二伯俄立西伊伯、殺俄立於俄立磐、殺西伊伯於西伊伯醡酒處、追米甸人、攜俄立西伊伯之首濟約但、至基甸所、
      verse: 25
  - chapter: 8
    verses:
    - text: 以法蓮人謂基甸曰、爾與米甸人戰、而不招我、何待我如是、遂切責之、
      verse: 1
    - text: 基甸曰、我之所爲、豈能比爾之所爲、以法蓮所採之遺果、詎不勝於亞比以謝所斂之葡萄乎、
      verse: 2
    - text: 上帝以米甸二伯俄立西伊伯、付於爾手、爾之所爲、我焉能及、基甸言此、以法蓮人之怒遂息、
      verse: 3
    - text: 基甸與從者三百人、至約但濟河、雖困憊、而仍追敵、
      verse: 4
    - text: 基甸謂疎割人曰、我追米甸二王西巴撒慕拿、從者困憊、請給以餅、
      verse: 5
    - text: 疎割牧伯曰、西巴撒慕拿之手、豈在爾手、而使我以餅給爾軍乎、
      verse: 6
    - text: 基甸曰、迨耶和華以西巴撒慕拿、付於我手、我必以曠野之荊棘、扑爾之體、
      verse: 7
    - text: 由此而上、至毘努伊勒、亦如是以請、其人所答、如疎割人、
      verse: 8
    - text: 基甸謂之曰、我平安而歸時、必毀此臺、○
      verse: 9
    - text: 當時東方執刃之軍旅、隕者十有二萬、所遺一萬五千、從西巴撒慕拿在加各、
      verse: 10
    - text: 敵營方宴然、基甸由挪巴約比哈東、從居幕者之道、往而擊之、
      verse: 11
    - text: 米甸二王西巴撒慕拿遁、基甸追而擒之、潰其全軍、
      verse: 12
    - text: 約阿施子基甸、自希列斯阪戰場而返、
      verse: 13
    - text: 擒疎割一少者訊之、遂書疎割牧伯長老之名、凡七十七人、
      verse: 14
    - text: 至疎割、語其人曰、昔爾譏我云、西巴撒慕拿之手、豈在爾手、而使我以餅給爾之憊卒乎、試觀其人在此、
      verse: 15
    - text: 遂執邑中長老、以曠野之荊棘懲疎割人、
      verse: 16
    - text: 毀毘努伊勒之臺、殺其邑人、
      verse: 17
    - text: 問西巴撒慕拿曰、爾在他泊、所殺之人若何、曰、似爾、俱有王子之狀、
      verse: 18
    - text: 曰、是我同母兄弟也、我指耶和華之生而誓、爾若存其命、我亦不殺爾、
      verse: 19
    - text: 遂諭長子益帖曰、爾起殺之、惟孺子不拔劍、以尚幼而懼故也、
      verse: 20
    - text: 西巴撒慕拿曰、爾起殺我、蓋人若何、其力亦如之、基甸遂起殺之、取其駝項之新月環、○
      verse: 21
    - text: 以色列人謂基甸曰、爾旣救我脫於米甸人手、爾及子孫當治我儕、
      verse: 22
    - text: 基甸曰、我不治爾、我子亦不治爾、治爾者乃耶和華也、
      verse: 23
    - text: 又曰、我有所求、各以所獲耳環予我、蓋敵乃以實瑪利人、有金耳環、
      verse: 24
    - text: 衆曰、我樂與之、遂鋪其衣、各以所獲耳環、擲於其中、
      verse: 25
    - text: 基甸所索之金耳環、重一千七百舍客勒、此外又得米甸王所佩之月環垂環、所衣之絳衣、及其駝項之索、
      verse: 26
    - text: 基甸用之作聖衣、置於己邑俄弗拉、以色列人狥欲拜之、成爲基甸與其家之機檻、
      verse: 27
    - text: 米甸人服於以色列人、不復昂首、基甸在日、其地綏安、歷四十年、○
      verse: 28
    - text: 約阿施子耶路巴力歸居己第、
      verse: 29
    - text: 基甸妻室衆多、生子七十、
      verse: 30
    - text: 其妾在示劍、亦生一子、基甸命名亞比米勒、
      verse: 31
    - text: 約阿施子基甸壽高而卒、葬於父約阿施之墓、在亞比以謝族之俄弗拉、○
      verse: 32
    - text: 基甸旣沒、以色列人轉而狥欲從諸巴力、立巴力比利土爲其神、
      verse: 33
    - text: 不憶其上帝耶和華、救之脫於四周敵人手者、
      verse: 34
    - text: 亦不依耶路巴力卽基甸、所施於彼之恩、而厚遇其家、
      verse: 35
  - chapter: 9
    verses:
    - text: 耶路巴力子亞比米勒往示劍、見其母之兄弟、及外祖之眷屬、語之曰、
      verse: 1
    - text: 請爾謂示劍之衆曰、耶路巴力七十子治爾、與一人治爾、孰善、當念我與爾乃骨肉之親、
      verse: 2
    - text: 其母之兄弟、以此言告示劍衆、僉曰、斯乃我兄弟也、遂歸心亞比米勒、
      verse: 3
    - text: 由巴力比利土廟、取銀七十予之、亞比米勒用以募游蕩無賴之徒從之、
      verse: 4
    - text: 乃往俄弗拉、入於父家、殺其兄弟七十人於一石上、皆耶路巴力子、僅遺季子約坦、因其自匿也、○
      verse: 5
    - text: 示劍人曁米羅族、咸集於示劍誌石之橡下、立亞比米勒爲王、
      verse: 6
    - text: 或以告約坦、乃立於基利心山巔、揚聲呼曰、示劍人歟、其聽我言、致上帝亦聽爾言、
      verse: 7
    - text: 昔諸樹欲膏一樹爲其王、謂橄欖樹曰、請爾治我、
      verse: 8
    - text: 橄欖樹曰、我有膏油、可以尊榮上帝與人、豈舍此而搖於衆樹之上乎、
      verse: 9
    - text: 諸樹謂無花果樹曰、爾來治我、
      verse: 10
    - text: 無花果樹曰、我味甘、我果佳、豈舍此而搖於衆樹之上乎、
      verse: 11
    - text: 諸樹謂葡萄樹曰、爾來治我、
      verse: 12
    - text: 葡萄樹曰、我之新釀、可以愉悅上帝與人、豈舍此而搖於衆樹之上乎、
      verse: 13
    - text: 諸樹謂棘曰、爾來治我、
      verse: 14
    - text: 棘曰、若誠膏我爲王治爾、則來匿我蔭下、不然、則願火自棘出、燬利巴嫩之香柏、
      verse: 15
    - text: 今爾立亞比米勒爲王、如爾所爲、果誠且義、善待耶路巴力及其家、酬其夙恩、則可喜悅、
      verse: 16
    - text: 昔我父冒死爲爾戰、拯爾脫於米甸人手、
      verse: 17
    - text: 今爾起而攻我父家、殺其子七十人於一石上、立婢之子亞比米勒爲示劍人王、以其爲爾兄弟也、
      verse: 18
    - text: 如爾今日待耶路巴力及其家、果誠且義、則可因亞比米勒而樂、彼亦可因爾而樂、
      verse: 19
    - text: 否則願火自亞比米勒出、燬示劍人及米羅族、亦願火自示劍人及米羅族出、燬亞比米勒、
      verse: 20
    - text: 約坦畏其兄亞比米勒而避之、逃往比珥居焉、○
      verse: 21
    - text: 亞比米勒爲以色列長、凡歷三年、
      verse: 22
    - text: 上帝使惡神在亞比米勒與示劍人間、示劍人則以詐僞待亞比米勒、
      verse: 23
    - text: 用報耶路巴力七十子所受之殘害、使流血之罪、歸其兄弟亞比米勒及助殺之示劍人、
      verse: 24
    - text: 示劍人設伏於山巔、以伺亞比米勒、凡過之者咸被刦、或以告亞比米勒、○
      verse: 25
    - text: 以別子迦勒、與其昆弟至示劍、示劍人恃之、
      verse: 26
    - text: 出於田間、斂葡萄而醡之、設筵獻頌、入其神廟、式飲式食、而詛亞比米勒、
      verse: 27
    - text: 以別子迦勒曰、亞比米勒爲誰、示劍爲誰、而使我事之、彼非耶路巴力子乎、其督非西布勒乎、莫若事示劍父哈抹之裔、曷爲事彼、
      verse: 28
    - text: 願斯民歸我掌握、我必除亞比米勒、又告亞比米勒曰、增益爾軍而出、
      verse: 29
    - text: 邑長西布勒聞迦勒之言、則怒、
      verse: 30
    - text: 密遣使往見亞比米勒曰、以別子迦勒、偕其昆弟至示劍、慫恿邑衆攻爾、
      verse: 31
    - text: 爾與相從之衆夜起、伏於田間、
      verse: 32
    - text: 詰朝日出之時、夙興攻城、彼與從者出而禦爾、則可相機而行、
      verse: 33
    - text: 亞比米勒與相從之衆夜起、分爲四隊、伏伺示劍、
      verse: 34
    - text: 以別子迦勒出、立於邑門、亞比米勒與從者、自伏處並起、
      verse: 35
    - text: 迦勒見其民衆、謂西布勒曰、有人自山巔而下、西布勒曰、爾見山影、誤以爲人、
      verse: 36
    - text: 迦勒又曰、試觀有人自高地而下、更有一隊、從術士橡樹之路而來、
      verse: 37
    - text: 西布勒曰、爾昔言亞比米勒爲誰、而使我事之、爾之前言、今安在哉、此非爾所藐視之民乎、請出而與之戰、
      verse: 38
    - text: 迦勒遂率示劍人出、與亞比米勒戰、
      verse: 39
    - text: 亞比米勒追之、迦勒逃遁、傷者沿路而仆、直至邑門、
      verse: 40
    - text: 亞比米勒居亞魯瑪、西布勒逐迦勒與其昆弟、不容其居示劍、
      verse: 41
    - text: 翌日、民出至田、或以告亞比米勒、
      verse: 42
    - text: 遂分從者爲三隊、伏於田間、見民由邑出、則起而擊之、
      verse: 43
    - text: 亞比米勒率其隊突前、立於邑門、其餘二隊、擊在田者、
      verse: 44
    - text: 亞比米勒終日攻邑、取之、殺其民、傾其城、布之以鹽、
      verse: 45
    - text: 守示劍臺者聞此、遂入巴力比利土廟之保障、
      verse: 46
    - text: 或告亞比米勒曰、守示劍臺者咸集一處、
      verse: 47
    - text: 亞比米勒與相從之衆陟撒們山、亞比米勒手執斧、斫樹枝、置之於肩、諭從者曰、見我所爲、爾速效之、
      verse: 48
    - text: 衆遂各斫樹枝、從之、置於保障、縱火焚之、居示劍臺者皆死、男女約千人、○
      verse: 49
    - text: 亞比米勒往提備斯、建營取之、
      verse: 50
    - text: 邑中有堅臺、民衆男女皆逃入、閉門而登臺巔、
      verse: 51
    - text: 亞比米勒至臺前攻之、近臺門、欲焚以火、
      verse: 52
    - text: 有婦以磨之上石、擲亞比米勒首、破其頭顱、
      verse: 53
    - text: 亞比米勒急呼執兵之少者曰、拔刃殺我、免人云我見戮於婦、少者遂刺之而死、
      verse: 54
    - text: 以色列人見亞比米勒已死、各歸其所、
      verse: 55
    - text: 亞比米勒殺兄弟七十人、所行於父之惡、上帝報之若是、
      verse: 56
    - text: 示劍人之惡、上帝亦報之、耶路巴力子約坦之詛、悉臨之焉、
      verse: 57
  - chapter: 10
    verses:
    - text: 亞比米勒後、以薩迦人朵多孫、普亞子陀拉興起、救以色列人、居以法蓮山地之沙密、
      verse: 1
    - text: 爲以色列士師、歷二十三年、卒而葬於沙密、○
      verse: 2
    - text: 厥後、基列人睚珥興起、爲以色列士師、歷二十二年、
      verse: 3
    - text: 有子三十、乘驢駒三十、治邑三十、在基列地、至今名曰睚珥鄉里、
      verse: 4
    - text: 睚珥卒、葬於加們、○
      verse: 5
    - text: 以色列人又行耶和華所惡、事諸巴力、與亞斯他錄、曁亞蘭、西頓、摩押、亞捫族、非利士之諸神、違棄耶和華、不崇事之、
      verse: 6
    - text: 耶和華怒以色列人、付於非利士人、及亞捫人之手、
      verse: 7
    - text: 以色列人居約但東、屬基列之亞摩利地者、自是受其擾害暴虐、歷十八年、
      verse: 8
    - text: 亞捫人亦渡約但、攻猶大便雅憫曁以法蓮族、以色列人窘甚、
      verse: 9
    - text: 籲耶和華曰、我棄我之上帝而事巴力、獲罪於爾、
      verse: 10
    - text: 耶和華諭以色列人曰、我豈未拯爾於埃及亞摩利亞捫非利士人乎、
      verse: 11
    - text: 昔西頓亞瑪力馬雲人虐爾、爾呼籲我、我亦拯爾於其手、
      verse: 12
    - text: 爾乃棄我、而事他神、我不復拯爾矣、
      verse: 13
    - text: 爾可往籲所簡之神、爾遭難時、任其拯之、
      verse: 14
    - text: 以色列人謂耶和華曰、我干罪矣、任爾隨意待我、惟求今日救援、
      verse: 15
    - text: 遂去其中異族之神、而事耶和華、耶和華因其困苦、中心愀然、
      verse: 16
    - text: 時、亞捫人集而建營於基列、以色列人亦集而建營於米斯巴、
      verse: 17
    - text: 基列民之牧伯相議曰、誰先戰亞捫人、彼必爲基列民長、
      verse: 18
  - chapter: 11
    verses:
    - text: 基列人耶弗他、大勇士也、乃基列之子、妓之所生、
      verse: 1
    - text: 基列妻亦生子、旣長、逐耶弗他、曰、爾乃外婦子、不可嗣業於我父家、
      verse: 2
    - text: 耶弗他避兄弟、居陀伯地、游蕩之徒歸而從之、○
      verse: 3
    - text: 逾時、亞捫人與以色列戰、
      verse: 4
    - text: 基列長老往陀伯地、招耶弗他、
      verse: 5
    - text: 曰、爾來爲我軍長、與亞捫人戰、
      verse: 6
    - text: 耶弗他曰、爾非憾我、逐我於父家乎、今爾遭難、何就我耶、
      verse: 7
    - text: 基列長老曰、我今就爾、請爾偕行、與亞捫人戰、爲我基列民長、
      verse: 8
    - text: 耶弗他曰、爾若導我歸、與亞捫人戰、而耶和華付之於我手、我則爲爾長乎、
      verse: 9
    - text: 曰、爾我間耶和華爲證、我必依爾言而行、
      verse: 10
    - text: 耶弗他與基列長老偕行、民遂立之爲長爲帥、耶弗他在米斯巴、陳述其辭於耶和華前、○
      verse: 11
    - text: 耶弗他遣使見亞捫王曰、爾與我何與、致爾至我、而攻我地乎、
      verse: 12
    - text: 亞捫王謂使者曰、以色列人出埃及時、奪我土地、自亞嫩至雅博、迄於約但、今可安然反我斯土、
      verse: 13
    - text: 耶弗他又遣使見亞捫王曰、
      verse: 14
    - text: 耶弗他云、摩押及亞捫人之地、以色列人未嘗奪之、
      verse: 15
    - text: 以色列人出埃及、過荒野、至紅海、及加低斯、
      verse: 16
    - text: 遣使告以東王曰、請容我過爾境、以東王不允、遣使見摩押王、亦不允、以色列人遂居加低斯、
      verse: 17
    - text: 旣經曠野、遶以東摩押之境、由摩押東而來、建營於亞嫩外、亞嫩爲摩押界、不入其境、
      verse: 18
    - text: 以色列人遣使見都希實本之亞摩利王西宏、告之曰、請容我過爾境、以適我土、
      verse: 19
    - text: 西宏不信以色列人、不令過其境、乃集民衆、建營於雅雜、與以色列戰、
      verse: 20
    - text: 以色列之上帝耶和華、以西宏及其民衆、付於以色列人手、以色列人擊之、取亞摩利人所居之地、
      verse: 21
    - text: 得亞摩利境、自亞嫩至雅博、自曠野至約但、
      verse: 22
    - text: 以色列之上帝耶和華、旣逐亞摩利人於其民前、則爾豈可得其地乎、
      verse: 23
    - text: 爾神基抹賜爾之地、爾豈不取之乎、我之上帝耶和華逐人於我前、其地我亦取之、
      verse: 24
    - text: 爾豈愈於摩押王西撥子巴勒乎、彼豈嘗攻以色列人、而與之戰乎、
      verse: 25
    - text: 以色列人居希實本、亞羅珥、與其鄉里、曁沿亞嫩諸邑、歷三百年、當時爾何不取之、
      verse: 26
    - text: 我未嘗獲罪於爾、爾乃攻我、以惡相待、願鞫人之耶和華、今日在以色列人亞捫人間、判其是非、
      verse: 27
    - text: 亞捫王不聽耶弗他使所言、○
      verse: 28
    - text: 耶和華之神臨耶弗他、遂巡基列瑪拿西地、至基列之米斯巴、自此而往、至亞捫族、
      verse: 29
    - text: 耶弗他許願於耶和華曰、如爾果以亞捫人付於我手、
      verse: 30
    - text: 則我自亞捫族安然而歸時、出我門而迓者、必歸於耶和華、我必獻之爲燔祭、
      verse: 31
    - text: 耶弗他抵亞捫族、與之戰、耶和華付之於其手、
      verse: 32
    - text: 遂擊之、自亞羅珥至米匿、及亞備勒基拉明、取邑二十、大行殺戮、於是亞捫族服於以色列人、○
      verse: 33
    - text: 耶弗他止有一女、別無子女、返米斯巴、至己家、其女執鼗、舞蹈出迎、
      verse: 34
    - text: 耶弗他見之、則裂衣曰、嗚呼吾女、使我憯怛、加我苦難、我向耶和華啟口、不能食言、
      verse: 35
    - text: 女曰、我父歟、爾旣向耶和華啟口、請踐其言、以行於我、蓋耶和華爲爾、復仇於爾敵亞捫族、
      verse: 36
    - text: 又謂父曰、求父允我一事、假我二月、俾我得與女伴登山、哀我以處子終、
      verse: 37
    - text: 曰、往哉、乃遣之、期以二月、遂與女伴偕往、在山哀其以處子終、
      verse: 38
    - text: 二月旣盈、女歸父所、父循所許之願、以待其女、乃不字而終、
      verse: 39
    - text: 厥後以色列女立爲常例、每年爲基列人、耶弗他女哀悼四日、
      verse: 40
  - chapter: 12
    verses:
    - text: 以法蓮人集而北往、謂耶弗他曰、爾與亞捫族戰、而不招我偕往、曷故、我必以火燬爾、及爾第宅、
      verse: 1
    - text: 耶弗他曰、我曁我民、與亞捫族大戰、我曾招爾、爾不救我脫於其手、
      verse: 2
    - text: 我見爾不我救、遂冒死往攻亞捫族、而耶和華付之於我手、今日爾來攻我、曷故、
      verse: 3
    - text: 耶弗他乃集基列人、與以法蓮人戰、而擊殺之、因以法蓮人曰、爾基列人、在以法蓮瑪拿西間、乃以法蓮之逋逃者也、
      verse: 4
    - text: 基列人據約但津、以禦以法蓮人、以法蓮人逃遁者、有言請許我濟、基列人則問之曰、爾爲以法蓮人否、如其言否、
      verse: 5
    - text: 則曰、試言示播列、其人音不相符、而言西播列、則執之、殺於約但津旁、當時以法蓮人隕沒者、四萬二千人、○
      verse: 6
    - text: 基列人耶弗他、爲以色列士師、凡歷六年、卒而葬於基列之一邑、○
      verse: 7
    - text: 厥後、伯利恆人以比讚爲以色列士師、
      verse: 8
    - text: 有子三十、女三十、皆出嫁、爲子娶媳三十、
      verse: 9
    - text: 彼爲以色列士師、凡歷七年、卒而葬之於伯利恆、○
      verse: 10
    - text: 厥後、西布倫人以倫爲以色列士師、凡歷十年、
      verse: 11
    - text: 卒而葬於西布倫之亞雅倫、○
      verse: 12
    - text: 厥後、比拉頓人希列子押頓爲以色列士師、
      verse: 13
    - text: 有子四十、孫三十、共乘驢駒七十、彼爲以色列士師、凡歷八年、
      verse: 14
    - text: 卒而葬於以法蓮地之境比拉頓、在亞瑪力之山地、
      verse: 15
  - chapter: 13
    verses:
    - text: 以色列人又行耶和華所惡、耶和華付之於非利士人手、歷四十年、
      verse: 1
    - text: 但之室家、有瑣拉人名瑪挪亞者、其妻不姙不育、
      verse: 2
    - text: 耶和華之使者見於婦曰、爾素不姙不育、今必懷姙生子、
      verse: 3
    - text: 爾其謹愼、酒與醇醪皆勿飲、不潔之物皆勿食、
      verse: 4
    - text: 爾必懷姙生子、薙髮之刀、勿加其首、子自出胎、爲拿細耳人、歸於上帝、肇救以色列人、脫於非利士人手、
      verse: 5
    - text: 婦歸告夫曰、有上帝僕就我、其容髣髴上帝之使、可畏之甚、我未問其奚自、彼未以名告我、
      verse: 6
    - text: 乃謂我曰、爾將懷姙生子、酒與醇醪皆勿飲、不潔之物皆勿食、蓋此子自出胎、爲拿細耳人歸於上帝、至於死日、
      verse: 7
    - text: 瑪挪亞禱於耶和華曰、主歟、請使所遣上帝僕、復至我所、教我如何以待將生之子、
      verse: 8
    - text: 上帝允其所祈、婦坐於田、上帝使復就之、夫不在焉、
      verse: 9
    - text: 婦趨告夫曰、昔就我者、今復顯見、
      verse: 10
    - text: 瑪挪亞起、隨妻詣其人曰、昔與婦言者爾乎、曰、是也、
      verse: 11
    - text: 瑪挪亞曰、願爾言驗、我待此子、當循何例、其行若何、
      verse: 12
    - text: 耶和華之使者曰、我所告婦者、俱宜愼之、
      verse: 13
    - text: 勿食葡萄樹所產、勿飲酒與醇醪、勿食不潔之物、凡我所諭、彼必守之、
      verse: 14
    - text: 瑪挪亞謂使者曰、請爾少留、待我爲備山羊之羔、
      verse: 15
    - text: 耶和華之使者曰、爾雖留我、我不食爾餐、如備燔祭、必以獻耶和華、其言此者、因瑪挪亞不知其爲耶和華之使也、
      verse: 16
    - text: 瑪挪亞曰、爾何名、爾言驗時、我則尊爾、
      verse: 17
    - text: 耶和華之使者曰、我名奇妙、何以詢爲、
      verse: 18
    - text: 瑪挪亞取山羊之羔、及素祭、陳於磐上、以獻耶和華、使者所行奇妙、瑪挪亞與其妻並覩之、
      verse: 19
    - text: 壇上火燄上騰、使者乘之而昇、瑪挪亞曁妻見之、則俯伏於地、
      verse: 20
    - text: 耶和華之使者不復見於瑪挪亞與其妻、瑪挪亞乃知其爲耶和華之使也、
      verse: 21
    - text: 語其妻曰、我儕必死、因覩上帝也、
      verse: 22
    - text: 妻曰、如耶和華意欲殺我、必不納我之燔祭素祭、亦不示我以此事、告我以斯言、
      verse: 23
    - text: 婦生子、命名參孫、子長、耶和華錫嘏焉、
      verse: 24
    - text: 耶和華之神始感之、在瑣拉以實陶間之瑪哈尼但、
      verse: 25
  - chapter: 14
    verses:
    - text: 參孫下亭拿、見一非利士女、
      verse: 1
    - text: 歸告父母曰、我在亭拿見一非利士女、請爲我娶之、
      verse: 2
    - text: 父母曰、爾同儕我衆民中、豈無女子、致爾娶於未受割之非利士人乎、參孫謂父曰、我深悅斯女、請爲我娶之、
      verse: 3
    - text: 其父母不知斯事由於耶和華、參孫尋釁、欲攻非利士人、是時非利士人轄以色列人、
      verse: 4
    - text: 參孫與父母下亭拿、至葡萄園、有一稚獅、咆哮迎之、
      verse: 5
    - text: 參孫大爲耶和華之神所感、手雖無械、而裂獅如羔羊、不以所行告其父母、
      verse: 6
    - text: 遂往與女語、甚悅之、
      verse: 7
    - text: 未幾復至、欲娶以歸、離途轉視獅尸、見羣蜂與蜜在其中、
      verse: 8
    - text: 取蜜於手、且行且食、至父母所、亦予之食、不以蜜出獅尸告、
      verse: 9
    - text: 父至女所、參孫設筵於彼、蓋少者素有此例、
      verse: 10
    - text: 衆見參孫、則簡三十人爲其伴侶、
      verse: 11
    - text: 參孫語之曰、容我以隱語試爾、七日宴間、如能詳釋告我、我則給爾枲衣三十領、外衣三十襲、
      verse: 12
    - text: 若不能詳釋、爾則給我枲衣三十領、外衣三十襲、僉曰、請宣隱語、使我聞之、
      verse: 13
    - text: 曰、自食者出食、自強者出甘、歷至三日、未能解其隱語、
      verse: 14
    - text: 迨及七日、謂參孫妻曰、可誘爾夫、爲我詳釋隱語、不然、我必以火燬爾、及爾父家、爾延我來、欲奪我所有乎、
      verse: 15
    - text: 參孫妻哭於其前曰、爾乃惡我、而不我愛、爾以隱語試我同族、而不以之告我、曰、我未告父母、豈告爾乎、
      verse: 16
    - text: 宴歷七日、妻哭其前、至於七日、爲妻所迫、乃以隱語告之、妻告同族、
      verse: 17
    - text: 七日日未入時、邑人告曰、孰甘於蜜、孰強於獅、參孫曰、若不用我牝牛而耕、則不能解我隱語、
      verse: 18
    - text: 耶和華之神大感參孫、遂下亞實基倫、殺三十人、褫其衣、以給解隱語者、盛怒而返父家、
      verse: 19
    - text: 其妻適其所友之伴侶、
      verse: 20
  - chapter: 15
    verses:
    - text: 厥後、時值麥秋、參孫攜一山羊之羔探妻、曰、吾欲入室見之、妻父不許、
      verse: 1
    - text: 曰、我意爾憾之甚、故嫁於爾伴侶、其妹較彼不尤美乎、可娶以代、
      verse: 2
    - text: 參孫語衆曰、今我加害於非利士人、亦無尤焉、
      verse: 3
    - text: 遂往執野犬三百、以尾相繫、束炬於二尾間、
      verse: 4
    - text: 炬旣燃、放火入非利士人之禾稼、凡束而堆積者、與未刈者、曁橄欖園、悉爲所焚、
      verse: 5
    - text: 非利士人問曰、行此者誰、或曰、亭拿人之壻參孫、因以其妻適伴侶故也、非利士人遂至、以火焚女及其父、
      verse: 6
    - text: 參孫曰、爾旣行是、我必復仇而後已、
      verse: 7
    - text: 遂擊非利士人、大行殺戮、尸相枕籍、後往以坦巖穴居焉、○
      verse: 8
    - text: 非利士人上、建營於猶大、布於利希、
      verse: 9
    - text: 猶大人曰、爾來攻我、曷故、曰、我來欲縛參孫、以其所行於我者加乎其身、
      verse: 10
    - text: 有猶大人三千、至以坦巖穴、謂參孫曰、豈不知我爲非利士人所轄乎、何行此以累我耶、曰、以其所行於我者、行之於彼也、
      verse: 11
    - text: 猶大人曰、我來欲縛爾、付於非利士人手、參孫曰、與我誓約、爾不親擊我、
      verse: 12
    - text: 曰、否、祇縛爾付於其手、必不殺爾、遂以新索二縛之、由巖攜之而上、
      verse: 13
    - text: 旣至利希、非利士人呼而迎之、參孫大爲耶和華之神所感、臂上之索、如經火之麻、脫於其手、
      verse: 14
    - text: 參孫見驢之新頰骨、伸手取之、擊人以千計、
      verse: 15
    - text: 曰、我以驢頰骨行戮、積尸成壘、我以驢頰骨殺人、其數盈千、
      verse: 16
    - text: 言畢、手擲頰骨、其地遂名拉末利希、
      verse: 17
    - text: 參孫渴甚、籲耶和華曰、爾藉僕手、大施拯救、今將渴死、而陷未受割者之手、
      verse: 18
    - text: 上帝裂利希之窪處、有水湧出、飲之、精神頓復而蘇、故其泉名曰隱哈歌利、在於利希、至今猶存、
      verse: 19
    - text: 非利士人轄以色列族時、參孫爲士師、歷二十年、
      verse: 20
  - chapter: 16
    verses:
    - text: 參孫往迦薩、見一妓、就之、
      verse: 1
    - text: 或告迦薩人曰、參孫至此、遂伏邑門、竟夕環守、靜默無聲、意謂待至黎明、我必殺之、
      verse: 2
    - text: 參孫旣臥、中夜而興、取邑門之扉與楗、倂二橛而拔之、荷之於肩、至希伯崙前之山巔、○
      verse: 3
    - text: 厥後、參孫在梭烈谷、愛一女、名大利拉、
      verse: 4
    - text: 非利士牧伯就女曰、爾其誘之、察其何由有此大力、我儕何以勝之、致能縛而苦之、則我各以銀一千一百給爾、
      verse: 5
    - text: 大利拉謂參孫曰、請爾告我、何由有此大力、何術可以縛而苦爾、
      verse: 6
    - text: 參孫曰、如以未乾之新弦七縛我、我則荏弱、無異他人、
      verse: 7
    - text: 於是非利士牧伯攜未乾之新弦七予女、女則縛之、
      verse: 8
    - text: 女旣設伏於內室、告曰、參孫、非利士人涖爾、參孫遂斷其弦、如斷經火之麻縷、仍不知其力之奚自、
      verse: 9
    - text: 大利拉謂參孫曰、爾欺我而言誑、請告我何以縛爾、
      verse: 10
    - text: 曰、如以未用之新索縛我、我則荏弱、無異他人、
      verse: 11
    - text: 大利拉遂以新索縛之、曰、參孫、非利士人涖爾、是時伏者俟於內室、參孫卽斷臂索、如斷一縷、
      verse: 12
    - text: 大利拉謂參孫曰、爾欺我而言誑、越至於今、請告我何以縛爾、曰、以我首髮七綹、與緯同織、則可、
      verse: 13
    - text: 女遂以橛釘其髮、曰、參孫、非利士人涖爾、參孫卽寤、拔機之橛與緯、
      verse: 14
    - text: 女曰、爾心不在我、何云愛我乎、爾欺我者三、未告我以大力何由而有、
      verse: 15
    - text: 女日以言促迫之、參孫中心憂鬱、幾及於死、
      verse: 16
    - text: 以心所藏悉告之、曰、我自母胎、爲拿細耳人歸於上帝、薙髮之刀、未加於首、如薙我髮、我力自去、我則荏弱、無異他人、
      verse: 17
    - text: 大利拉見其以心所藏悉告之、則遣人召非利士牧伯曰、今彼以心所藏悉告於我、請爾復至、惟此一次、非利士牧伯遂至、攜金於手、
      verse: 18
    - text: 女使參孫枕膝而寢、招人薙其髮七綹、遂困苦之、其力果去、
      verse: 19
    - text: 女曰、參孫、非利士人涖爾、參孫寤曰、我且出、逍遙如昔、而不知耶和華已離之矣、
      verse: 20
    - text: 非利士人遂執之、抉其目、解至迦薩、繫以銅鏈、使旋磨於獄、
      verse: 21
    - text: 其髮薙後漸長、○
      verse: 22
    - text: 非利士牧伯集衆、大祭其神大袞、而取歡樂、曰、我神以敵參孫付於我手、
      verse: 23
    - text: 民見之、則頌讚其神曰、我神付敵於我手、彼乃敗我邦國、殺我多人者也、
      verse: 24
    - text: 中心欣喜時、則曰、其召參孫、爲我作劇、遂召參孫出獄、置之柱間、乃作劇於其前、
      verse: 25
    - text: 參孫謂執手之童曰、容捫室柱、使我倚之、
      verse: 26
    - text: 室充男女、非利士牧伯咸在、室頂亦有男女、約三千人、觀參孫作劇、
      verse: 27
    - text: 參孫籲耶和華曰、主耶和華歟、求爾垂念我、上帝歟、求爾堅固我、惟此一次、以報非利士人抉我二目之仇、
      verse: 28
    - text: 乃執室所賴之二中柱、一以左手、一以右手、而憑依之、
      verse: 29
    - text: 曰、願與非利士人偕亡、遂屈身盡力曳之、室乃傾圮、覆於諸伯衆民之上、如是、參孫死時所殺、較之生時所殺尤多、
      verse: 30
    - text: 其兄弟與父家俱至、取之而歸、葬於父瑪挪亞之墓、在瑣拉以實陶間、參孫爲以色列士師、歷二十年、
      verse: 31
  - chapter: 17
    verses:
    - text: 以法蓮山地、有人名米迦、
      verse: 1
    - text: 謂其母曰、爾銀一千一百被竊、因而咒詛、且告於我、其銀在此、我取之矣、母曰、願耶和華錫嘏我子、
      verse: 2
    - text: 其子以銀一千一百反其母、母曰、我已以此銀、爲吾子獻於耶和華、以造雕像及鑄像、故仍反於爾、
      verse: 3
    - text: 子復以銀反母、母取二百、以予金工、使造雕像及鑄像、置於米迦室、
      verse: 4
    - text: 米迦有神室、遂作聖衣與家神、區別一子、爲其祭司、
      verse: 5
    - text: 時、以色列無王、人各任意而行、○
      verse: 6
    - text: 有少者利未人、居於猶大伯利恆、
      verse: 7
    - text: 離猶大伯利恆邑、覓地以居、行抵以法蓮山地、至於米迦家、
      verse: 8
    - text: 米迦曰、爾奚自、曰、我利未人、自猶大伯利恆來、欲覓地而居、
      verse: 9
    - text: 米迦曰、可偕我居、爲我之父與祭司、歲給十金、衣服一襲、供爾之饌、利未人遂入室、
      verse: 10
    - text: 樂與同居、米迦視之若子、
      verse: 11
    - text: 米迦區別之、乃爲其祭司、居於米迦家、
      verse: 12
    - text: 米迦曰、今有利未人爲祭司、我知耶和華必錫嘏於我、
      verse: 13
  - chapter: 18
    verses:
    - text: 維時、以色列無王、但之支派、在以色列中、未得其業、故覓地以居、
      verse: 1
    - text: 於族中遣勇士五人、由瑣拉以實陶而往、窺察土地、語之曰、往窺其地、乃適以法蓮山地、至米迦室宿焉、
      verse: 2
    - text: 近其室時、識少者利未人之聲、就而問曰、誰導爾至此、在此何爲、何所得乎、
      verse: 3
    - text: 少者以米迦如何相待告曰、米迦雇我爲其祭司、
      verse: 4
    - text: 曰、請諮諏上帝、使知我之前途、是否利達、
      verse: 5
    - text: 祭司曰、安然而往、爾之前途、耶和華所顧也、
      verse: 6
    - text: 五人遂往、至拉億、見其居民、如西頓人、安逸無慮、因無強者相害也、地離西頓甚遠、不與他人交際、
      verse: 7
    - text: 五人返於瑣拉以實陶、告其昆弟、昆弟問曰、爾意若何、
      verse: 8
    - text: 曰、可起、而往攻之、我見其地甚美、豈可閒居、宜往勿緩、據以爲業、
      verse: 9
    - text: 旣至、必見其民安逸無慮、土壤寬廣、天下物產、罔有所缺、上帝付之爾手、○
      verse: 10
    - text: 於是但之室家六百人、各佩器械、自瑣拉以實陶啟行、
      verse: 11
    - text: 上至猶大之基列耶琳、建營其後、名其地曰瑪哈尼但、至於今日、
      verse: 12
    - text: 由此往以法蓮山地、至米迦室、
      verse: 13
    - text: 昔窺拉億之五人、謂昆弟曰、此室有聖衣家神、雕像鑄像、爾知之乎、當思如何而爲、
      verse: 14
    - text: 遂轉詣米迦室、入少者利未人之室、而問其安、
      verse: 15
    - text: 但人六百、各佩器械、立於門外、
      verse: 16
    - text: 窺地之五人入室、取雕像鑄像、家神聖衣、祭司與佩器械之六百人、立於門外、
      verse: 17
    - text: 五人入室、旣取諸物而出、祭司問曰、爾欲何爲、
      verse: 18
    - text: 曰、勿語、以手掩口、與我偕往、爲我之父與祭司、汝爲一家之祭司、與爲以色列一支派一族之祭司、孰愈、
      verse: 19
    - text: 祭司心悅、取聖衣曁家神雕像、入於民中、
      verse: 20
    - text: 衆遂轉而前往、使幼稚牲畜貨財先行、
      verse: 21
    - text: 離米迦室已遠、米迦之鄰咸集、追及但人呼之、
      verse: 22
    - text: 但人回顧、問米迦曰、爾有何事、率斯羣衆而來、
      verse: 23
    - text: 曰、我所作之神像、及所任之祭司、爾攜之去、一無所遺、而問我有何事耶、
      verse: 24
    - text: 但人曰、勿使爾聲聞於我衆、恐暴戾者擊爾、致爾與爾家人、俱喪厥命、
      verse: 25
    - text: 但人乃行其途、米迦見其強於己、則轉而歸家、
      verse: 26
    - text: 但人攜米迦所製之物、及其祭司、至於拉億、見其安逸無慮之民、擊之以刃、火焚其邑、無人救援、
      verse: 27
    - text: 蓋邑在近伯利合之谷中、離西頓甚遠、不與他人交際、但人復建邑而居之、
      verse: 28
    - text: 此邑昔名拉億、今依其祖以色列子但之名、名之曰但、
      verse: 29
    - text: 立彼雕像、摩西子革順之裔約拿單、曁其子孫、爲但支派之祭司、迨至斯土見虜之日、
      verse: 30
    - text: 米迦雕像之設、所歷時日、與上帝室在示羅同、
      verse: 31
  - chapter: 19
    verses:
    - text: 當以色列無王時、有利未人旅以法蓮山隅、娶妾於猶大伯利恆、
      verse: 1
    - text: 妾不貞、離夫、歸伯利恆父家、居歷四月、
      verse: 2
    - text: 夫起、攜一僕二驢往見妾、欲以善言慰藉、冀其旋歸、妾導入父室、其父見之、欣喜承迎、
      verse: 3
    - text: 留之三日、飲食而宿、
      verse: 4
    - text: 越至四日、夙興欲行、女之父謂其壻曰、食餅少許、壯爾心力而後行、
      verse: 5
    - text: 二人同坐飲食、女之父曰、是夜請仍宿此、以快爾心、
      verse: 6
    - text: 其人起而欲往、女之父強留之、乃復宿焉、
      verse: 7
    - text: 越至五日、夙興欲往、女之父曰、請復壯爾心力、延至日昃、於是二人同食、
      verse: 8
    - text: 其人與妾及僕、起而欲往、女之父曰、日已昃、天將暮矣、請留一宿、以快爾心、詰旦夙興而歸可也、
      verse: 9
    - text: 其人不欲復宿、乃備二驢、攜妾啟行、至耶布斯卽耶路撒冷相對之所、
      verse: 10
    - text: 近耶布斯時、日將暮矣、僕謂主曰、請偏行、入耶布斯邑而宿、
      verse: 11
    - text: 主曰、外族之邑、不屬以色列人者、我不入之、必往基比亞、
      verse: 12
    - text: 又謂僕曰、可適此處一邑而宿、或基比亞、或拉瑪、
      verse: 13
    - text: 遂前行、近屬便雅憫之基比亞時、日已入、
      verse: 14
    - text: 至基比亞、入邑以宿、無人接其入室寓之、乃坐於衢、
      verse: 15
    - text: 旣暮、有老者自田工作而歸、彼乃以法蓮山地人、旅於基比亞、此地之人、屬便雅憫族、
      verse: 16
    - text: 老者舉目、見旅人在衢、問曰、爾奚自、將何往、
      verse: 17
    - text: 曰、我自猶大伯利恆來、往以法蓮山隅、原居於彼、曾至猶大伯利恆、今詣耶和華室、無人接我入室、
      verse: 18
    - text: 驢有芻糧、我與妾僕有餅及酒、罔有所缺、
      verse: 19
    - text: 老者曰、願爾平安、爾之所需、我之責也、勿宿於衢、
      verse: 20
    - text: 遂導之入室、以芻飼驢、乃濯足飲食、
      verse: 21
    - text: 適快心時、邑之匪徒環宅叩門、謂室主老者曰、入爾室者、攜之出、以遂我欲、
      verse: 22
    - text: 室主出、謂之曰、兄弟乎、勿行此惡、斯人旣入我室、勿妄爲、
      verse: 23
    - text: 我有處女、及彼之妾在此、我俱出之、任爾玷辱、遂爾所欲、惟於斯人勿妄爲、
      verse: 24
    - text: 衆不聽、旅人執其妾出之、衆與淫合、竟夕狎侮、黎明始釋、
      verse: 25
    - text: 昧爽、婦至其主所寓之室、仆於門前、迨乎旣旦、
      verse: 26
    - text: 其主夙興、啟門而出、欲行其途、見妾仆於門前、二手在閾、
      verse: 27
    - text: 謂之曰、起、我儕行矣、不應、遂置之於驢、啟行而歸、
      verse: 28
    - text: 至家、以刀肢解其妾、分爲十二、徧送於以色列四境、
      verse: 29
    - text: 見之者曰、自以色列人出埃及、以迄於今、未有若此之事、未之見也、今當思議、而宣言焉、
      verse: 30
  - chapter: 20
    verses:
    - text: 於是以色列衆咸出、自但至別是巴、曁基列地之民、有如一人、集於米斯巴、在耶和華前、
      verse: 1
    - text: 民長與以色列諸支派、集爲上帝民會、執兵步卒、共四十萬、
      verse: 2
    - text: 以色列人至米斯巴、爲便雅憫人所聞、以色列人問曰、此惡之由、請以告我、
      verse: 3
    - text: 被殺之婦、其夫利未人對曰、我與妾至便雅憫之基比亞、止宿於彼、
      verse: 4
    - text: 及夜、基比亞人起而攻我、環室、意欲殺我、淫汚我妾致死、
      verse: 5
    - text: 彼行淫亂謬妄之事、在以色列中、故我取妾而臠之、徧送於以色列四境、
      verse: 6
    - text: 請爾以色列衆爲之畫策、而建議焉、
      verse: 7
    - text: 民衆悉起、有如一人、曰、我不返幕歸家、
      verse: 8
    - text: 必掣籤、往攻基比亞、
      verse: 9
    - text: 於以色列諸支派中、百取十、千取百、萬取千、使備餱糧、迨衆至便雅憫之基比亞、則依其在以色列中、所行謬妄之事以待之、
      verse: 10
    - text: 於是以色列衆咸集、連絡爲一、以攻斯邑、
      verse: 11
    - text: 以色列支派遣人謂便雅憫支派曰、爾中所行何惡、
      verse: 12
    - text: 今以基比亞之匪徒付我、俾致之死、以除惡於以色列中、便雅憫人不聽同儕以色列人之言、
      verse: 13
    - text: 乃由諸邑、集於基比亞、欲與以色列人戰、
      verse: 14
    - text: 便雅憫諸邑執兵之士、計二萬六千、其外有基比亞選兵、計七百、
      verse: 15
    - text: 衆中有所簡左手較捷之卒七百、以繩發石、不爽毫髮、
      verse: 16
    - text: 除便雅憫人外、以色列人之執兵者、計四十萬、皆戰士也、
      verse: 17
    - text: 以色列人起、往伯特利、諮諏上帝曰、與便雅憫人戰、我中誰當先往、耶和華曰、猶大先往、
      verse: 18
    - text: 以色列人晨興、對基比亞建營、
      verse: 19
    - text: 出而列陳於基比亞、欲與便雅憫人戰、
      verse: 20
    - text: 便雅憫人自基比亞出、戮以色列人二萬二千、
      verse: 21
    - text: 以色列人共奮厥志、復列陳於前日之陳所、
      verse: 22
    - text: 上至耶和華前、哭泣至暮、諮諏耶和華曰、我可再與昆弟便雅憫人戰否、耶和華曰、可往攻之、
      verse: 23
    - text: 翌日、以色列人進攻便雅憫族、
      verse: 24
    - text: 便雅憫人是日自基比亞出而逆之、又戮以色列執兵之士一萬八千、
      verse: 25
    - text: 以色列民衆、上至伯特利哭泣、坐於耶和華前、禁食至暮、獻燔祭及酬恩祭於耶和華、
      verse: 26
    - text: 時、上帝約匱在彼、亞倫孫、以利亞撒子非尼哈、侍於其前、
      verse: 27
    - text: 以色列人諮諏耶和華曰、我可復出、與我昆弟便雅憫人戰乎、抑止乎、耶和華曰、往哉、明日我必付之爾手、
      verse: 28
    - text: 以色列人設伏於基比亞四周、
      verse: 29
    - text: 越至三日、以色列人往攻便雅憫人、列陳於基比亞如前、
      verse: 30
    - text: 便雅憫人出而迎戰、被誘離邑、如前擊殺以色列人、約有三十、於二通衢、一往伯特利、一往基比亞之郊野、
      verse: 31
    - text: 便雅憫人曰、其敗如故、以色列人曰、我儕其遁、誘之離邑、至於通衢、
      verse: 32
    - text: 衆遂起離其所、列陳於巴力他瑪、伏者自基比亞草場而出、
      verse: 33
    - text: 有以色列選兵一萬、往攻基比亞、戰勢劇烈、然便雅憫人不知禍之將及、
      verse: 34
    - text: 耶和華使便雅憫人敗於以色列人前、是日以色列人殺便雅憫人、二萬五千一百、皆執兵之士、
      verse: 35
    - text: 便雅憫人乃自知敗北、初、以色列人恃有伏兵在基比亞、故暫避便雅憫人、
      verse: 36
    - text: 伏兵驟出、進攻基比亞、刃擊舉邑之人、
      verse: 37
    - text: 以色列人曾約伏兵、以使邑中烟雲上騰爲號、
      verse: 38
    - text: 以色列人戰時稍卻、便雅憫人殺其人約有三十、自謂以色列人爲我所敗、如前戰然、
      verse: 39
    - text: 迨邑中烟雲起、其狀如柱、便雅憫人回顧、見舉邑烟焰冲天、
      verse: 40
    - text: 以色列人旋轉、便雅憫人見禍及之、不勝駭懼、
      verse: 41
    - text: 遂背以色列人、轉向曠野之路而遁、軍士急追於後、民自諸邑而出、戮之於其間、
      verse: 42
    - text: 追襲之、圍困之、在其駐足之所蹂躪之、至於相對日出處之基比亞、
      verse: 43
    - text: 便雅憫人仆者一萬八千、皆勇士也、
      verse: 44
    - text: 其餘轉向曠野而逃、至臨門磐、以色列人又於通衢、收其五千人、追至基頓、又殺二千人、
      verse: 45
    - text: 是日便雅憫執兵之士死者、共二萬五千、皆勇士也、
      verse: 46
    - text: 惟有六百人、轉向曠野而逃、至臨門磐、居之四月、
      verse: 47
    - text: 以色列人反攻便雅憫、刃擊邑衆、與其牲畜、及凡所遇、所至諸邑、以火焚之、
      verse: 48
  - chapter: 21
    verses:
    - text: 以色列人曾在米斯巴誓曰、我儕皆不以女妻便雅憫人、
      verse: 1
    - text: 民至伯特利、坐於上帝前、迨及薄暮、舉聲痛哭、曰、
      verse: 2
    - text: 以色列之上帝耶和華歟、今日以色列中缺一支派、何爲有此事乎、
      verse: 3
    - text: 翌日、民衆夙興、築壇、獻燔祭及酬恩祭、
      verse: 4
    - text: 以色列人曾重誓曰、凡不上米斯巴、詣耶和華者、必致之死、故相問曰、以色列支派中、孰不與會、詣耶和華、
      verse: 5
    - text: 以色列人爲其昆弟便雅憫人而悔、曰、以色列支派中、今日絕其一矣、
      verse: 6
    - text: 我旣指耶和華而誓、不以我女妻之、則其遺民若何得妻、
      verse: 7
    - text: 又曰、以色列支派中、孰不上米斯巴、詣耶和華乎、察知基列雅比無人入營與會、
      verse: 8
    - text: 蓋核民時、見其居民無一在者、
      verse: 9
    - text: 會衆遣其最勇之士一萬二千、命之曰、往哉、刃擊基列雅比居民、曁厥婦孺、
      verse: 10
    - text: 所有丁男、及已適人之女、悉殲滅之、
      verse: 11
    - text: 於其居民中、遇處子四百、未適人者、攜至迦南地示羅營、
      verse: 12
    - text: 會衆遣使至臨門磐、以和告便雅憫人、
      verse: 13
    - text: 便雅憫人遂歸、則以基列雅比生存之女妻之、尚爲不足、
      verse: 14
    - text: 民爲便雅憫人而悔、蓋耶和華使以色列支派有闕如也、
      verse: 15
    - text: 會之長老曰、便雅憫之婦女旣滅、則其遺民何以妻之、
      verse: 16
    - text: 又曰、便雅憫人之逃脫者、必有其業、免以色列支派泯沒其一、
      verse: 17
    - text: 但我儕不可妻之以女、因以色列人曾誓曰、以女妻便雅憫人者、必受詛也、
      verse: 18
    - text: 遂曰、在利波拿南、伯特利北、往示劍道東之示羅、歲有耶和華節期、
      verse: 19
    - text: 乃命便雅憫人曰、爾往伏於葡萄園、
      verse: 20
    - text: 見示羅女出而舞蹈、則由葡萄園出、各執其女爲妻、而歸便雅憫地、
      verse: 21
    - text: 如其父兄赴愬於我、我則曰、請爾施恩、以之予我、蓋昔戰時、我不留女以爲其妻、今亦非爾所妻、若然、則爲有罪、
      verse: 22
    - text: 便雅憫人如言而行、循其人數、執舞蹈之女爲妻、歸其故業、復建諸邑以居、
      verse: 23
    - text: 於是以色列人歸其支派室家、自彼各復本業、
      verse: 24
    - text: 是時以色列無王、人各任意而行、
      verse: 25
  name: Judges
- chapters:
  - chapter: 1
    verses:
    - text: 當士師主治時、斯土薦饑、有猶大伯利恆人、與妻及二子、往旅於摩押地、
      verse: 1
    - text: 其人名以利米勒、妻名拿俄米、二子名瑪倫、基連、俱爲猶大伯利恆之以法他人、至摩押地居焉、
      verse: 2
    - text: 拿俄米夫以利米勒死、遺其妻及二子、
      verse: 3
    - text: 二子娶摩押女、一名俄珥巴、一名路得、居彼約十年、
      verse: 4
    - text: 瑪倫基連俱亡、遺拿俄米、無夫、亦無子、
      verse: 5
    - text: 在摩押地、聞耶和華垂顧其民、賜之以糧、則起、攜其二媳、欲自摩押地歸、
      verse: 6
    - text: 婦離所居、偕其二媳、循途以返猶大、
      verse: 7
    - text: 拿俄米謂二媳曰、各歸母家、願耶和華恩待爾、如爾之待死者及我然、
      verse: 8
    - text: 願耶和華賜爾各得綏安於夫家、遂吻之、二媳發聲而哭、
      verse: 9
    - text: 曰、否、我必與爾偕歸爾國、
      verse: 10
    - text: 拿俄米曰、吾女歟、其歸哉、曷欲與我偕往、我猶孕子爲爾夫乎、
      verse: 11
    - text: 我女歟、其歸哉、我年已邁、不復有夫、如曰我尚有望、是夜得夫、且能誕子、
      verse: 12
    - text: 爾豈欲待其長、而不嫁他人乎、我女歟、勿若是、我緣爾故、更爲愁苦、蓋耶和華之手擊我、
      verse: 13
    - text: 二媳復發聲而哭、俄珥巴吻其姑而別、惟路得依附之、
      verse: 14
    - text: 拿俄米曰、爾之妯娌、已歸其國其神、汝其從之而歸、
      verse: 15
    - text: 路得曰、勿勸我離爾、不汝從、汝之所往、我必俱往、汝之所寓、我必偕寓、汝民必爲我民、汝上帝必爲我上帝、
      verse: 16
    - text: 汝所死之處、我亦死於彼、葬於彼、除死而外、我若與爾相離、願耶和華罰我維倍、
      verse: 17
    - text: 拿俄米見路得決志偕往、則不復言、
      verse: 18
    - text: 二人乃往伯利恆、旣至、舉邑聳動、婦女咸曰、此乃拿俄米乎、
      verse: 19
    - text: 曰、勿稱我拿俄米、當稱我爲瑪拉、蓋全能者待我苦甚、
      verse: 20
    - text: 我富有而出、耶和華使我匱乏而歸、耶和華旣責我、全能者旣苦我、奚稱我爲拿俄米哉、
      verse: 21
    - text: 拿俄米與其媳摩押女路得、歸自摩押乃若此、彼至伯利恆時、適穫麰麥之際、
      verse: 22
  - chapter: 2
    verses:
    - text: 拿俄米之夫以利米勒、其家有富豪之戚屬、名波阿斯、
      verse: 1
    - text: 摩押女路得謂拿俄米曰、容我適田、蒙誰之恩、則隨其後、而拾遺穗、曰、我女、往哉、
      verse: 2
    - text: 遂往於田、從穫者後、而拾所遺、偶至以利米勒家波阿斯之田、
      verse: 3
    - text: 波阿斯自伯利恆至、謂穫者曰、願耶和華偕爾、對曰、願耶和華錫嘏於爾、
      verse: 4
    - text: 波阿斯問督穫之僕曰、此爲誰氏女、
      verse: 5
    - text: 督穫之僕曰、乃摩押女、與拿俄米自摩押偕來、
      verse: 6
    - text: 彼曰、請容我從穫者後、在禾束間以拾所遺、彼至、自朝迄今在此、惟有時少待於廬耳、
      verse: 7
    - text: 波阿斯謂路得曰、我女、請聽、勿離此而往他田拾遺、在此偕我使女、
      verse: 8
    - text: 視人穫於何田、卽隨其後、我命少者勿犯爾、渴時、則往器所、飲少者所汲、
      verse: 9
    - text: 婦俯伏於地曰、我乃異邦人、何蒙爾恩、得爾之顧、
      verse: 10
    - text: 波阿斯曰、自爾夫沒後、爾於爾姑所爲、並離父母故土、至素所未識之民中、是事人悉告我、
      verse: 11
    - text: 願耶和華報爾所爲、爾來託庇於以色列上帝耶和華翼下、願其大賚爾、
      verse: 12
    - text: 曰、我主歟、願蒙爾恩、我雖不如爾使女之一、爾乃慰藉爾婢、語以愜心之言、
      verse: 13
    - text: 食時、波阿斯曰、來此食餅、濡所擘者於醯、婦則坐於穫者之側、波阿斯予以烘穀、婦食果腹、猶有所餘、
      verse: 14
    - text: 婦旣起而拾遺、波阿斯命其少者曰、容其在禾束間拾遺、勿責之、
      verse: 15
    - text: 可由禾束、少抽數莖、故遺於地、容其拾之、勿叱之、
      verse: 16
    - text: 路得在田拾穗、至於薄暮、撲其所拾、得麰麥約一伊法、
      verse: 17
    - text: 取之入邑以示姑、亦以果腹所餘者、出而與姑、
      verse: 18
    - text: 姑曰、爾今日拾穗何處、工作何方、願顧爾者得福、婦以所與工作之人告姑曰、今日我所與工作者、名波阿斯、
      verse: 19
    - text: 拿俄米謂媳曰、彼施恩於存者亡者弗輟、願耶和華錫嘏之、又曰、其人爲我近戚、可贖我產者、此其一也、
      verse: 20
    - text: 摩押女路得曰、彼謂我云、附近我少者、迨及刈畢、
      verse: 21
    - text: 拿俄米曰、我女歟、汝與其使女偕出、不令人見爾於他田、善也、
      verse: 22
    - text: 由是路得與波阿斯使女偕、而拾穗焉、迨麰麥小麥盡刈、仍與姑居、
      verse: 23
  - chapter: 3
    verses:
    - text: 拿俄米謂媳曰、我女歟、我不當爲爾求安處之所、俾爾獲福乎、
      verse: 1
    - text: 昔爾與波阿斯使女偕、波阿斯非我之戚族乎、彼今夜在禾場、簸揚麰麥、
      verse: 2
    - text: 爾其浴身、沐膏衣衣、住於禾場、惟勿令其見之、迨其飲食旣畢、
      verse: 3
    - text: 彼偃臥時、爾察其處、然後入、啟其足而臥、彼必告爾以所當行、
      verse: 4
    - text: 曰、凡爾所言、我必遵行、
      verse: 5
    - text: 遂往禾場、凡姑所命、悉遵行之、
      verse: 6
    - text: 波阿斯飲食已畢、中心歡悅、往臥於麥積之首、婦乃潛至、啟其足而臥焉、
      verse: 7
    - text: 中夜波阿斯驚駭、反側、知有婦附其足而臥、
      verse: 8
    - text: 曰、爾爲誰、曰、爾婢路得、請以裾覆我、蓋爾乃宜贖我產者、
      verse: 9
    - text: 曰、我女歟、願耶和華錫嘏於爾、爾於少者、無論貧富、俱不相從、爾之施恩、其終較隆於始、
      verse: 10
    - text: 我女歟、毋懼、舉邑皆知爾乃淑女、爾所言者、我必爲爾行之、
      verse: 11
    - text: 我誠宜贖爾產、惟尚有一人、較我尤近、
      verse: 12
    - text: 今夜且宿於此、迨至詰朝、如彼欲贖爾產、則善、如其不贖、我指耶和華之生而誓、我必爲爾贖之、臥此以待旦可也、
      verse: 13
    - text: 遂附其足而臥、未能相辨之時卽起、蓋波阿斯曰、勿使人知有婦至場、
      verse: 14
    - text: 又曰、持所衣之外衣、旣持之、則量麰麥六量、置諸其肩、乃入於邑、
      verse: 15
    - text: 至其姑所、姑曰、我女歟、爾所遇若何、婦以波阿斯所待悉告之、
      verse: 16
    - text: 又曰、其人給我麰麥六量、曰、勿徒手詣爾姑、
      verse: 17
    - text: 姑曰、我女歟、其安坐、以覿其事若何而成、蓋今日事苟未成、其人必不中止、
      verse: 18
  - chapter: 4
    verses:
    - text: 波阿斯至邑門而坐、見其所言宜贖產者過焉、則呼之曰、某歟、請離途、坐於此、遂離途而坐、
      verse: 1
    - text: 乃簡邑之長老十人、謂曰、請坐於此、遂坐、
      verse: 2
    - text: 語宜贖產者曰、自摩押而歸之拿俄米、將鬻我昆弟以利米勒之田、
      verse: 3
    - text: 我意告爾、於坐此者、及我民之長老前、爾其購之、當贖之者乃爾、其次則我、別無他人、如爾欲贖、則贖之、不然、明白告我、其人曰、我欲贖之、
      verse: 4
    - text: 波阿斯曰、爾由拿俄米手贖田之日、亦由死者之婦、摩押女路得而購之、俾承其業、以繼死者之名、
      verse: 5
    - text: 宜贖產者曰、我不能爲己贖之、恐害我業、贖產之權、請爾操之、蓋我不能贖也、
      verse: 6
    - text: 昔在以色列中、凡贖物易物、欲定其事者、必解其履、以予鄰里、此以色列人爲據之例也、
      verse: 7
    - text: 故宜贖產者謂波阿斯曰、汝其購之、則解其履、
      verse: 8
    - text: 波阿斯謂長老與民衆曰、凡屬以利米勒、及基連瑪倫之業、我由拿俄米手購之、今日汝衆爲證、
      verse: 9
    - text: 更購瑪倫妻摩押女路得爲妻、俾承其業、以繼死者之名、免其名絕於昆弟、及故鄉之門、汝衆爲證、
      verse: 10
    - text: 在邑門之衆、與諸長老曰、我儕爲證、願耶和華使適爾家之婦、如拉結利亞、肇造以色列家者、亦願爾稱豪於以法他、得名於伯利恆、
      verse: 11
    - text: 願爾之家、由耶和華賜此少婦之子成立、如他瑪從猶大所生法勒斯之家、
      verse: 12
    - text: 波阿斯遂娶路得、與之同室、耶和華賜之懷姙生子、
      verse: 13
    - text: 衆婦謂拿俄米曰、當頌美那和華、今日使爾不缺親屬、願此子得名於以色列中、
      verse: 14
    - text: 彼必使爾振興、供養爾於老年、彼爲愛爾之媳所生、此媳於爾、較七子尤善、
      verse: 15
    - text: 拿俄米取子、抱之於懷、爲其阿保、
      verse: 16
    - text: 鄰婦曰、拿俄米得子矣、乃名之曰俄備得、俄備得爲耶西父、耶西爲大衞父、○
      verse: 17
    - text: 法勒斯之世胄如左、法勒斯生希斯倫、
      verse: 18
    - text: 希斯倫生蘭、蘭生亞米拿達、
      verse: 19
    - text: 亞米拿達生拿順、拿順生撒門、
      verse: 20
    - text: 撒門生波阿斯、波阿斯生俄備得、
      verse: 21
    - text: 俄備得生耶西、耶西生大衞、
      verse: 22
  name: Ruth
- chapters:
  - chapter: 1
    verses:
    - text: 以法蓮山地之拉瑪瑣非、有以法蓮人以利加拿者、乃蘇弗玄孫、託戶曾孫、以利戶孫、耶羅罕子也、
      verse: 1
    - text: 有二妻、一名哈拿、一名毘尼拿、毘尼拿有子、哈拿無子、
      verse: 2
    - text: 以利加拿歲由其邑上示羅、崇拜祭祀萬軍之耶和華、以利二子、何弗尼非尼哈在彼、爲耶和華祭司、
      verse: 3
    - text: 以利加拿獻祭之日、頒胙於妻毘尼拿、及其子女、
      verse: 4
    - text: 因愛哈拿、頒之維倍、然耶和華禁其產育、
      verse: 5
    - text: 其敵毘尼拿激之使憂、以耶和華禁其產育也、
      verse: 6
    - text: 歲往耶和華室時、其夫如是待之、毘尼拿仍激之、致其哭而不食、
      verse: 7
    - text: 其夫以利加拿謂之曰、哈拿、奚爲哭而不食、中心愀然哉、我之於爾、非愈於十子乎、
      verse: 8
    - text: 衆在示羅、飲食旣畢、哈拿興、時、祭司以利坐其座、在耶和華殿之橛旁、
      verse: 9
    - text: 哈拿中懷憂戚、禱於耶和華而痛哭、
      verse: 10
    - text: 許願曰、萬軍之耶和華歟、如爾垂顧婢苦、憶我弗忘、賜婢生男、則必奉之耶和華、至於畢生、薙髮之刀、不加其首、
      verse: 11
    - text: 哈拿在耶和華前、祈禱不輟、以利注目觀其口、
      verse: 12
    - text: 夫哈拿中心默語、脣動而聲不聞、以利以爲醉、
      verse: 13
    - text: 曰、爾醉將至何時、其戒爾酒、
      verse: 14
    - text: 哈拿曰、我主歟、非也、我乃憂心之婦、清酒醇醪不飲、惟於耶和華前傾我衷懷、
      verse: 15
    - text: 勿以婢爲惡女、我言迄今、由於寃抑憤激、
      verse: 16
    - text: 以利曰、爾可安然而歸、願以色列之上帝允爾所祈、
      verse: 17
    - text: 婦曰、願沾爾恩、遂往而食、不復有憂容、
      verse: 18
    - text: 舉家夙興、拜於耶和華前、乃返拉瑪、而歸其家、以利加拿與妻哈拿同室、耶和華垂念之、
      verse: 19
    - text: 哈拿懷姙、屆期生子、命名撒母耳、曰、我由耶和華而求之、
      verse: 20
    - text: 以利加拿與其全家、往獻歲祭於耶和華、而償其願、
      verse: 21
    - text: 惟哈拿不往、謂其夫曰、俟子斷乳、我將攜之覲耶和華、使恆居其所、
      verse: 22
    - text: 以利加拿曰、爾視爲善者則行之、待子斷乳可也、惟願耶和華踐其言、婦遂居家哺子、迨及斷乳、
      verse: 23
    - text: 乳旣斷、婦攜之往、亦牽牡牛三、麪一伊法、酒一革囊、至示羅、詣耶和華室、時子尚幼、
      verse: 24
    - text: 遂宰一牛、攜子詣以利、
      verse: 25
    - text: 曰、我主歟、我指爾生命以誓、昔在此立於爾側、禱於耶和華之婦、卽我也、
      verse: 26
    - text: 我爲此子而禱、耶和華允我所求、
      verse: 27
    - text: 我奉之耶和華、使其歸耶和華、至於畢生、遂在彼崇拜耶和華、
      verse: 28
  - chapter: 2
    verses:
    - text: 哈拿禱曰、我心因耶和華歡悅、我角因耶和華崢嶸、我口向敵而孔張、因爾拯救而喜樂、
      verse: 1
    - text: 惟耶和華爲聖、無如之者、其外無他、無有磐石、似我上帝、
      verse: 2
    - text: 勿復出言驕矜、勿容口發狂妄、蓋耶和華爲睿智之上帝、人之所行、爲彼所衡、
      verse: 3
    - text: 勇士折其弓、躓者束以力、
      verse: 4
    - text: 素飽足者爲傭得食、飢餓者不復飢、不育者乃產七子、多子者反致衰弱、
      verse: 5
    - text: 耶和華殺人生人、使人歸墓、使人復起、
      verse: 6
    - text: 耶和華使人貧、使人富、使人卑微、使人高顯、
      verse: 7
    - text: 舉貧賤者於塵埃、拔匱乏者於糞壤、使坐牧伯之間、俾嗣尊榮之位、蓋地之柱屬耶和華、立宇宙於其上、
      verse: 8
    - text: 彼之聖民、必護衞其步履、使惡人緘默於幽暗、蓋恃力者、無有得勝也、
      verse: 9
    - text: 與耶和華爭者、必被擊碎、彼必自天以雷擊之、耶和華將行鞫於地極、賜力於其王、高其受膏者之角、
      verse: 10
    - text: 以利加拿往拉瑪、歸其家、小子在祭司以利前、奉事耶和華、○
      verse: 11
    - text: 以利二子、匪類也、不識耶和華、
      verse: 12
    - text: 其爲祭司、與民立規、人獻祭烹肉時、祭司之僕至、手執三股之叉、
      verse: 13
    - text: 入於釜甑鼎鑊、叉所得者、祭司取之、凡以色列族至示羅者、祭司待之若此、
      verse: 14
    - text: 未焚脂、祭司之僕至、謂獻祭者曰、給肉於祭司以炙、彼不取爾烹者、必取生腥、
      verse: 15
    - text: 如人曰、必先焚脂、然後任爾所欲取之、彼則曰、非也、今當予我、不然、我強取之、
      verse: 16
    - text: 二少者之罪、耶和華視爲甚重、蓋輕視耶和華之祭也、○
      verse: 17
    - text: 撒母耳尚幼、衣枲聖衣、侍於耶和華前、
      verse: 18
    - text: 母爲之歲作小袍、偕夫往獻歲祭時、攜而予之、
      verse: 19
    - text: 以利爲以利加拿及其妻祝嘏曰、願耶和華由此婦賜爾後裔、以代從耶和華所求者、夫婦遂歸、
      verse: 20
    - text: 耶和華眷顧哈拿、彼則懷姙、生三子二女、小子撒母耳生長於耶和華前、○
      verse: 21
    - text: 以利年邁、聞其子待以色列衆之事、並聞其與會幕門供役之婦同寢、
      verse: 22
    - text: 謂之曰、我由民衆聞爾惡行、胡爲作此、
      verse: 23
    - text: 我子、勿爾、我所風聞、非善言也、爾使耶和華之民干罪、
      verse: 24
    - text: 人若相犯、上帝鞫之、若犯耶和華、誰爲之祈、惟二子不聽父言、蓋耶和華決意殺之、
      verse: 25
    - text: 小子撒母耳漸長、益得耶和華與人之愛、○
      verse: 26
    - text: 有上帝僕至以利曰、耶和華云、爾祖之家、在埃及法老室、我非向之顯見乎、
      verse: 27
    - text: 以色列支派中、我非簡彼爲我祭司、使焚香於我壇、衣聖衣於我前乎、以色列族所獻之火祭、我非賜爾祖之家乎、
      verse: 28
    - text: 我所命獻於我室之祭品禮物、爾何踐踏之、重爾子過於我、取我民以色列所獻之嘉者、以肥己乎、
      verse: 29
    - text: 故以色列之上帝耶和華曰、昔我有言、爾與爾祖之家、將恆久行於我前、今我則曰、決不如是、凡尊我者、我必重之、凡藐我者、我必輕之、
      verse: 30
    - text: 其日將至、必斷爾臂、及爾祖家之臂、使爾家中無一耆老、
      verse: 31
    - text: 以色列富有之際、爾必目擊敵在我室、爾家永無耆老、
      verse: 32
    - text: 爾家之人、我不滅於我壇者、必使爾目壞心憂、爾家所育、皆必壯年夭逝、
      verse: 33
    - text: 爾之二子、何弗尼非尼哈所遇之事、可以爲徵、彼必同日而亡、
      verse: 34
    - text: 我將挺生忠藎之祭司、彼將循我心意而行、我必鞏固其家、彼必恆久行於我受膏者前、
      verse: 35
    - text: 爾家所遺、必來拜之、求一金一餅、曰、請立我任祭司之職、俾得少許之餅以食、
      verse: 36
  - chapter: 3
    verses:
    - text: 小子撒母耳、在以利前、奉事耶和華、是時耶和華之言罕聞、異象不恆顯見、
      verse: 1
    - text: 以利目眊不明、臥於己所、
      verse: 2
    - text: 上帝之燈未滅、撒母耳臥於耶和華殿、上帝法匱之所、
      verse: 3
    - text: 耶和華呼撒母耳、對曰、我在此、
      verse: 4
    - text: 遂趨詣以利曰、汝呼我、我在此、曰、我未呼爾、復臥可也、遂反而臥、
      verse: 5
    - text: 耶和華又呼曰、撒母耳、撒母耳起、就以利曰、汝呼我、我在此、曰、我子、我未呼爾、復臥可也、
      verse: 6
    - text: 時、撒母耳未識耶和華、耶和華未嘗以言示之、
      verse: 7
    - text: 耶和華三呼撒母耳、遂起、就以利曰、汝呼我、我在此、以利始知耶和華呼之、
      verse: 8
    - text: 故謂撒母耳曰、汝反而臥、如再呼爾、則曰、耶和華歟、請言、爾僕謹聽、撒母耳遂往、臥於己所、
      verse: 9
    - text: 耶和華蒞止、如前呼曰、撒母耳、撒母耳、對曰、請言、爾僕謹聽、
      verse: 10
    - text: 耶和華曰、我於以色列中、將行一事、使凡聽之者、兩耳必震、
      verse: 11
    - text: 我指以利家所言者、自始及終、屆期必應於彼、
      verse: 12
    - text: 我曾告之、必鞫其家、蓋彼知子行惡、自招呪詛、而不之禁、
      verse: 13
    - text: 故我對以利家誓曰、祭品禮物、永不能贖其罪、
      verse: 14
    - text: 撒母耳臥及旦、啟耶和華室門、不敢以異象告以利、
      verse: 15
    - text: 以利呼之曰、我子撒母耳、曰、我在此、
      verse: 16
    - text: 曰、耶和華告爾何事、請毋隱於我、與爾所言之事、若有所隱、願上帝罰爾維倍、
      verse: 17
    - text: 撒母耳悉以告之、無所隱、以利曰、是耶和華也、願其行所視爲善者、
      verse: 18
    - text: 撒母耳漸長、耶和華偕之、使其所言、無有不應、
      verse: 19
    - text: 以色列衆、自但至別是巴、皆知撒母耳見立、爲耶和華之先知、
      verse: 20
    - text: 耶和華復見於示羅、以言示撒母耳、撒母耳宣於以色列衆、
      verse: 21
  - chapter: 4
    verses:
    - text: 以色列族出、與非利士人戰、建營於以便以謝之側、非利士人建營於亞弗、
      verse: 1
    - text: 非利士人列陳、攻以色列族、戰時、以色列族敗於其前、見殺於陳者、約四千人、
      verse: 2
    - text: 民歸營時、以色列長老曰、耶和華今日何擊我於非利士人前、當舁耶和華約匱、自示羅至此、援我於敵手、
      verse: 3
    - text: 於是民遣人詣示羅、舁居基路伯間、萬軍之耶和華約匱而至、以利二子、何弗尼非尼哈、與約匱偕、
      verse: 4
    - text: 耶和華約匱旣入營、以色列衆大聲號呼、地爲響應、
      verse: 5
    - text: 非利士人聞號呼之聲、則曰、希伯來營大聲號呼、曷故、嗣知耶和華匱入營、
      verse: 6
    - text: 乃懼曰、上帝至其營矣、又曰、禍哉我也、前此未嘗有是、
      verse: 7
    - text: 禍哉我也、孰克拯我、脫斯大能之神之手、昔在曠野、以諸災擊埃及人者、卽斯神也、
      verse: 8
    - text: 非利士人歟、當壯乃志、爲大丈夫、免爲奴於希伯來族、如彼爲奴於爾、當爲大丈夫而戰、
      verse: 9
    - text: 遂戰、以色列族敗北、各遁歸幕、殺戮甚鉅、步卒隕者三萬、
      verse: 10
    - text: 上帝之匱見奪、以利二子、何弗尼非尼哈被殺、
      verse: 11
    - text: 是日有一便雅憫人、自裂其衣、以塵蒙首、由陳奔於示羅、
      verse: 12
    - text: 至時、以利在路旁、坐於座以待、爲上帝匱中心戰慄、其人入城以告、邑衆號呼、
      verse: 13
    - text: 以利聞號呼之聲、則曰、如此喧譁、何意、其人趨至、而告以利、
      verse: 14
    - text: 以利年九十有八、目眊不明、
      verse: 15
    - text: 其人曰、我乃自陳而來、今日自陳而逃、曰、吾子、其事若何、
      verse: 16
    - text: 曰、以色列族遁於非利士人前、殺戮甚鉅、爾之二子、何弗尼非尼哈皆死、上帝之匱見奪、
      verse: 17
    - text: 以利年老體重、聞言及上帝匱、則自座仰跌、隕於門側、折頸而死、以利爲以色列士師、歷四十年、
      verse: 18
    - text: 其媳非尼哈妻臨產、聞上帝匱見奪、舅與夫並死、劬勞卽至、卷曲以產、
      verse: 19
    - text: 臨死之際、旁侍之婦曰、勿懼、爾生男矣、婦不答、不以爲意、
      verse: 20
    - text: 遂名子以迦博、曰、以色列之榮已去、乃因上帝之匱見奪、舅與夫已死也、
      verse: 21
    - text: 又曰、上帝之匱見奪、以色列之榮去矣、
      verse: 22
  - chapter: 5
    verses:
    - text: 非利士人奪上帝之匱、自以便以謝舁至亞實突、
      verse: 1
    - text: 置於大袞廟、在大袞側、
      verse: 2
    - text: 翌晨、亞實突人夙興、見大袞仆、伏於地、在耶和華匱前、遂取而置之於其所、
      verse: 3
    - text: 次日夙興、見大袞仆、伏於地、在耶和華匱前、其首與手、並斷於閾、惟遺殘體而已、
      verse: 4
    - text: 故在亞實突、大袞祭司、及入大袞廟者、不履其閾、至於今日、○
      verse: 5
    - text: 耶和華之手、加重禍於亞實突人、擊之以痔、而翦滅之、至於四境、
      verse: 6
    - text: 亞實突人見此、則曰、以色列上帝之匱、不可留此、蓋其手加烈禍於我、及我神大袞、
      verse: 7
    - text: 遂遣人集非利士牧伯曰、以色列上帝之匱、何以處之、僉曰、當運至迦特、乃運於彼、
      verse: 8
    - text: 運至之後、耶和華之手擊其邑、使大擾亂、其人無論尊卑、悉被擊、咸生痔、
      verse: 9
    - text: 乃運上帝匱至以革倫、旣至、以革倫人呼曰、彼舁以色列上帝之匱至此、欲殺我、及我民、
      verse: 10
    - text: 上帝之手、加以重禍、舉邑擾亂、多有死者、遂遣人集非利士牧伯曰、其遣以色列上帝之匱、歸於故土、免殺我、及我民、
      verse: 11
    - text: 未死之人俱生痔、舉邑哀號、聲聞於天、
      verse: 12
  - chapter: 6
    verses:
    - text: 耶和華匱在非利士人之地、凡歷七月、
      verse: 1
    - text: 非利士人招其祭司卜師曰、耶和華匱、何以處之、當用何物遣歸故土、請以示我、
      verse: 2
    - text: 曰、如欲遣以色列上帝之匱、勿使徒去、必獻補過之祭、乃可得醫、且知其手不離於爾之故、
      verse: 3
    - text: 曰、補過之祭、當獻何物、曰、金製之痔五、金製之鼠五、循非利士牧伯之數、蓋爾曹及牧伯、俱罹一災、
      verse: 4
    - text: 當作痔形、及害爾田之鼠形、且尊榮以色列之上帝、庶彼輕加其手於爾、及爾神、與爾地、
      verse: 5
    - text: 何剛愎乃心、如埃及人與法老之剛愎乎、上帝行奇事於其間、彼豈非釋其民、使之往乎、
      verse: 6
    - text: 今當備新車一、未嘗負軛、方字之牝牛二、繫牛於車、牽犢離之而歸、
      verse: 7
    - text: 以耶和華匱、載之於車、以汝所獻金器、爲補過之祭者、藏於櫝中、置之匱旁、遣之而去、
      verse: 8
    - text: 觀其匱若由其境之道而行、至伯示麥、則知加重禍於我者、乃耶和華、不然、則知擊我者非其手、乃我偶遇之、
      verse: 9
    - text: 其人如言而行、取方字之牝牛二、繫之於車、禁其犢於家、
      verse: 10
    - text: 以耶和華匱、及藏金鼠金痔之形之櫝、咸載於車、
      verse: 11
    - text: 牛徑往伯示麥道、行於通衢、且行且鳴、不偏於左、不偏於右、非利士牧伯隨之、至伯示麥界、
      verse: 12
    - text: 伯示麥人在谷刈麥、舉目見匱、則悅、
      verse: 13
    - text: 車至伯示麥人約書亞田而止、田有巨石、遂劈車爲柴、獻其牛於耶和華爲燔祭、
      verse: 14
    - text: 利未人取耶和華匱、與藏金器之櫝而下、置於巨石、是日伯示麥人、獻燔祭及他祭於耶和華、
      verse: 15
    - text: 非利士五牧伯見此、卽日反以革倫、
      verse: 16
    - text: 非利士人所獻金痔於耶和華、爲補過之祭者、其數如左、亞實突一、迦薩一、亞實基倫一、迦特一、以革倫一、
      verse: 17
    - text: 亦獻金鼠、循非利士五牧伯所屬之邑、與其鄉里、爰及巨石、卽置耶和華匱之石、此石在伯示麥人約書亞田間、至今猶存、
      verse: 18
    - text: 伯示麥人窺耶和華匱、耶和華擊之、死者七十、其人計有五萬、民因耶和華大行殺戮而悲、
      verse: 19
    - text: 伯示麥人曰、此維聖之上帝耶和華、孰能立於其前、彼離我、當何往、
      verse: 20
    - text: 遂遣人告基列耶琳居民曰、非利士人返耶和華匱、爾曹其下舁至爾所、
      verse: 21
  - chapter: 7
    verses:
    - text: 基列耶琳人至舁耶和華匱、詣山中亞比拿達室、區別其子以利亞撒守之、○
      verse: 1
    - text: 匱在基列耶琳、歷日已久、凡二十年、以色列家思慕耶和華、
      verse: 2
    - text: 撒母耳告以色列家曰、如爾一心歸耶和華、則必除異族之神、及亞斯他錄於爾中、專心歸耶和華、而獨事之、則彼援爾於非利士人手、
      verse: 3
    - text: 以色列人遂去諸巴力、及亞斯他錄、獨事耶和華、○
      verse: 4
    - text: 撒母耳曰、當集以色列衆於米斯巴、我將爲爾祈禱耶和華、
      verse: 5
    - text: 遂集於米斯巴、汲水傾於耶和華前、是日禁食、曰、我獲罪於耶和華、撒母耳在米斯巴、爲以色列族聽訟、
      verse: 6
    - text: 非利士人聞以色列衆集於米斯巴、其牧伯遂上、欲攻之、以色列族聞之、則懼、
      verse: 7
    - text: 謂撒母耳曰、爲我籲我上帝耶和華勿輟、俾援我於非利士人手、
      verse: 8
    - text: 撒母耳取哺乳之羔一、獻於耶和華、爲全牲燔祭、爲以色列族籲耶和華、耶和華允焉、
      verse: 9
    - text: 撒母耳獻燔祭時、非利士人進與以色列人戰、是日耶和華發大雷、潰亂非利士人、遂敗於以色列人前、
      verse: 10
    - text: 以色列人出米斯巴追擊之、至伯甲之下、
      verse: 11
    - text: 撒母耳取一石、立於米斯巴與善間、名之曰以便以謝、曰、延及此時、耶和華助我儕、
      verse: 12
    - text: 於是非利士人屈服、不再侵以色列境、撒母耳存日、耶和華之手、制非利士人、
      verse: 13
    - text: 非利士人所取以色列之邑、自以革倫至迦特、悉反之、邑之四境、以色列人亦援之於非利士人手、是時以色列人與亞摩利人和好、
      verse: 14
    - text: 撒母耳畢生爲以色列士師、
      verse: 15
    - text: 歲巡伯特利、吉甲、米斯巴、在此聽其訟、
      verse: 16
    - text: 後歸拉瑪、其家在焉、爲以色列族聽訟、爲耶和華築壇、
      verse: 17
  - chapter: 8
    verses:
    - text: 撒母耳年邁、立其子爲以色列士師、
      verse: 1
    - text: 長名約珥、次名亞比亞、俱在別是巴爲士師、
      verse: 2
    - text: 其子不行父道、偏私牟利、受賄反正、○
      verse: 3
    - text: 以色列長老咸集、詣拉瑪見撒母耳、
      verse: 4
    - text: 曰、爾年已邁、爾子不行爾道、今當爲我立王、聽我之訟、與列國同、
      verse: 5
    - text: 彼言立王聽訟、撒母耳不悅其事、禱於耶和華、
      verse: 6
    - text: 耶和華諭之曰、凡民所言、爾可從之、彼非棄爾、乃棄我也、不欲我爲其王、
      verse: 7
    - text: 自我導之出埃及、迄於今日、彼之所行、離我而事他神、今待爾亦若是、
      verse: 8
    - text: 可從其言、惟當加以警戒、示以治之之王、其制度若何、
      verse: 9
    - text: 撒母耳以耶和華之言、悉告於求立王之民、
      verse: 10
    - text: 曰、治爾之王、其制度若此、必取爾子、使御車、爲騎兵、趨於車前、
      verse: 11
    - text: 或立爲千夫長、五十夫長、或使耕其田、穫其穡、作其戰具、造其車器、
      verse: 12
    - text: 亦取爾女、使爲製香品者、爲廚婢、爲膳女、
      verse: 13
    - text: 又取爾至嘉之田畝、葡萄園、橄欖園、以賜其臣僕、
      verse: 14
    - text: 爾種所生、及葡萄園所產、十取其一、以供其宦豎、與其臣僕、
      verse: 15
    - text: 且取爾僕婢、及少年之壯者、與爾之驢、以供其役、
      verse: 16
    - text: 爾之羊羣、十取其一、爾必爲之僕隸、
      verse: 17
    - text: 是時爾必因所簡之王而呼籲、惟耶和華不俞允焉、
      verse: 18
    - text: 民不聽撒母耳言、曰、不然、我欲得王治我、
      verse: 19
    - text: 使我同於列國、聽我之訟、導我而出、爲我而戰、
      verse: 20
    - text: 撒母耳聞民言、述於耶和華、
      verse: 21
    - text: 耶和華諭之曰、可從其言、爲之立王、撒母耳遂告以色列人曰、其各歸邑、
      verse: 22
  - chapter: 9
    verses:
    - text: 便雅憫人、有名基士者、乃亞斐亞玄孫、比歌拉曾孫、洗羅孫、亞別子也、甚爲豪富、
      verse: 1
    - text: 有子壯健俊秀、名曰掃羅、在以色列人中、俊秀爲最、軀幹修偉、自肩而上、高於凡民、
      verse: 2
    - text: 其父基士失驢、謂子掃羅曰、汝攜一僕、往尋厥驢、
      verse: 3
    - text: 乃經以法蓮山地、與沙利沙地、不得、又經沙琳地、亦不在彼、又經便雅憫地、亦未之見、
      verse: 4
    - text: 至蘇弗地、掃羅謂所偕之僕曰、不如旋歸、恐父不驢之顧、而我是慮、
      verse: 5
    - text: 曰、此邑有上帝僕、爲衆所尊、所言必應、莫若就之、庶幾示我以當行之路、
      verse: 6
    - text: 掃羅謂僕曰、如往、將以何物饋之、器中之糧已罄、無禮物以饋上帝僕、尚有何物乎、
      verse: 7
    - text: 僕曰、我手有金一舍客勒四分之一、以饋上帝僕、求其示我以當行之路、
      verse: 8
    - text: 昔以色列中、有人諮諏上帝、則曰、其來詣先見、蓋今稱先知、昔稱先見也、
      verse: 9
    - text: 掃羅曰、爾言善也、我儕往哉、遂詣上帝僕所在之邑、
      verse: 10
    - text: 登入邑之阪、遇數少女出汲、問曰、先見在此乎、
      verse: 11
    - text: 曰、然、卽在爾前、當速往、彼今日至邑、因民在崇邱獻祭、
      verse: 12
    - text: 今彼未陟崇邱赴讌、爾入邑、必遇之、蓋彼未臨、則民不食、以其先祝嘏祭品、而後被請者食焉、爾其上、是時必遇之、
      verse: 13
    - text: 二人遂上、入邑時、見撒母耳迎之而來、將陟崇邱、○
      verse: 14
    - text: 掃羅未至前一日、耶和華示撒母耳曰、
      verse: 15
    - text: 明日斯時、我遣便雅憫地之人就爾、爾必膏之、立爲我民以色列之長、拯我民於非利士人手、蓋我民之呼籲達於我前、我垂顧之、
      verse: 16
    - text: 撒母耳見掃羅、耶和華諭之曰、我所言者、卽斯人也、彼必統轄我民、
      verse: 17
    - text: 掃羅就撒母耳於邑門、曰、請以先見之室告我、
      verse: 18
    - text: 撒母耳曰、我卽先見、爾其先我陟崇邱、今日與我共食、詰朝則任爾去、且以爾心所懷告爾、
      verse: 19
    - text: 三日前所失之驢、爾毋庸慮、已獲之矣、以色列所仰慕者誰乎、非爾及爾父全家乎、
      verse: 20
    - text: 掃羅曰、我非便雅憫人、屬以色列支派之至小者乎、便雅憫支派諸家之中、我家非至微者乎、曷與我言若是、
      verse: 21
    - text: 撒母耳攜掃羅與其僕入客堂、於被請者中、使坐首位、客約三十、
      verse: 22
    - text: 撒母耳謂庖人曰、我所付爾、命爾別置之一臠、今其進之、
      verse: 23
    - text: 庖人取腿、與其上所有、置掃羅前、撒母耳曰、此所存者、置於爾前食之、昔我宴賓、特爲爾存之、以待斯時、是門掃羅與撒母耳共食、
      verse: 24
    - text: 旣下崇邱入邑、相敍於屋上、
      verse: 25
    - text: 翌日夙興、黎明時、撒母耳呼掃羅於屋上曰、起、我遣爾往、掃羅遂起、與撒母耳偕出、
      verse: 26
    - text: 至於邑隅、撒母耳謂掃羅、命僕先行、僕旣行、則又曰、爾暫立、我將使爾聞上帝之言焉、
      verse: 27
  - chapter: 10
    verses:
    - text: 撒母耳取膏之甁、傾於掃羅首、與之接吻、曰、此非耶和華膏爾爲其業之長乎、
      verse: 1
    - text: 爾今日離我、至便雅憫界之泄撒、近拉結墓、必遇二人、將告爾曰、所尋之驢已得、爾父不顧驢、而慮爾、曰、我爲我子將若何、
      verse: 2
    - text: 由此而往、至他泊之橡、必遇三人上伯特利、而覲上帝、一攜三羔、一攜三餅、一攜革囊盛酒、
      verse: 3
    - text: 彼將問爾安、給爾二餅、爾可受焉、
      verse: 4
    - text: 後詣上帝之山、在彼有非利士人之汛、爾旣抵邑、必遇先知一班、自崇邱而下、俱感靈而言、有琴鼗簫瑟在其前、
      verse: 5
    - text: 耶和華之神必大臨爾、爾則化爲新人、同彼感靈而言、
      verse: 6
    - text: 爾見此徵、則相機而行、蓋上帝偕爾、
      verse: 7
    - text: 必先我下吉甲、我亦下就爾、獻燔祭及酬恩祭、爾必待及七日、我至、以所當行示爾、
      verse: 8
    - text: 掃羅轉離撒母耳、上帝錫以新心、是日諸徵咸應、
      verse: 9
    - text: 掃羅與僕至基比亞、有先知一班迎之、上帝之靈大臨掃羅、遂在先知中、感神而言、
      verse: 10
    - text: 素識掃羅者、見其同先知感靈而言、則相語曰、基士之子何所遇耶、掃羅亦在先知中乎、
      verse: 11
    - text: 斯處一人曰、孰爲若輩之父、故成諺曰、掃羅亦在先知中乎、
      verse: 12
    - text: 掃羅感靈而言已畢、則至崇邱、
      verse: 13
    - text: 其叔問掃羅及僕曰、爾曹何往、曰、尋驢不遇、遂詣撒母耳、
      verse: 14
    - text: 叔曰、撒母耳語爾之言、請以告我、
      verse: 15
    - text: 掃羅曰、彼明告我、驢已得矣、惟撒母耳所言國事、不以告之、○
      verse: 16
    - text: 撒母耳集民於米斯巴、詣耶和華、
      verse: 17
    - text: 告以色列人曰、以色列之上帝耶和華云、昔我導爾出埃及、援爾於埃及人手、及虐爾之諸國、
      verse: 18
    - text: 爾之上帝、救爾出諸災禍艱苦者、爾今日棄之、謂曰、立王治我、今當循爾支派億兆、進於耶和華前、
      verse: 19
    - text: 撒母耳使以色列諸支派進前、而得便雅憫支派、
      verse: 20
    - text: 使便雅憫支派、循其室家進前、而得瑪特利家、後得基士子掃羅、索之不獲、
      verse: 21
    - text: 問於耶和華曰、其人至此乎、耶和華曰、彼匿於什物之間、
      verse: 22
    - text: 乃趨而攜之出、立於民中、軀幹修偉、自肩而上、高於凡民、
      verse: 23
    - text: 撒母耳謂民衆曰、耶和華所簡者、爾其觀之、衆民之中、無其匹也、民衆呼曰、願王萬歲、○
      verse: 24
    - text: 撒母耳以國之制度示民、錄之於書、置於耶和華前、遣民各歸其家、
      verse: 25
    - text: 掃羅亦往基比亞、歸其第、爲上帝所感者、成羣從之、
      verse: 26
    - text: 有匪徒曰、斯人焉能拯我、遂藐視之、不饋禮物、掃羅置若罔聞、
      verse: 27
  - chapter: 11
    verses:
    - text: 亞捫人拿轄上、建營以攻基列雅比、雅比人謂拿轄曰、與我立約、我則事爾、
      verse: 1
    - text: 拿轄曰、與爾立約、必有所憑、卽抉爾衆右目、以辱以色列衆、
      verse: 2
    - text: 雅比長老曰、予我七日之限、俾我遣使至以色列四境、如無援者、我則出降、
      verse: 3
    - text: 使者至掃羅所居之基比亞、以此告民、民咸舉聲號哭、
      verse: 4
    - text: 掃羅自田驅牛而歸、問曰、民遭何事而哭、衆以雅比人之言告之、
      verse: 5
    - text: 掃羅聞之、大感於上帝之神、怒甚、
      verse: 6
    - text: 取牛一雙臠之、遣使徧送於以色列四境、曰、不出而從掃羅撒母耳者、待其牛亦若是、耶和華使民恐懼、乃咸出、如一人焉、
      verse: 7
    - text: 掃羅在比色核其數、以色列人三十萬、猶大人三萬、
      verse: 8
    - text: 遂語使者曰、告基列雅比人云、明日亭午、爾必得援、使者反告、雅比人悅、
      verse: 9
    - text: 謂拿轄曰、明日我將出降、可從所欲以待我、
      verse: 10
    - text: 翌日、掃羅分民爲三隊、晨更時、入亞捫營擊之、迨及亭午、存者四散、無二人在一處者、
      verse: 11
    - text: 民謂撒母耳曰、言掃羅焉能治我者誰乎、當攜之至、我致之死、
      verse: 12
    - text: 掃羅曰、今日耶和華於以色列中施行拯救、一人亦不可殺、○
      verse: 13
    - text: 撒母耳謂民曰、我儕其往吉甲、在彼復建其國、
      verse: 14
    - text: 衆民遂往吉甲、於耶和華前、立掃羅爲王、獻酬恩祭於耶和華、掃羅與以色列衆、欣喜不勝、
      verse: 15
  - chapter: 12
    verses:
    - text: 撒母耳謂以色列衆曰、爾所求於我者、我悉允之、立王治爾、
      verse: 1
    - text: 今有王出入於爾前、我已年邁皓首、我子與爾相處、我自幼出入於爾前、至於今日、
      verse: 2
    - text: 我在此、爾於耶和華及其受膏者前、可爲我證、我曾強取何人之牛、刦奪何人之驢、欺侮何人、苛虐何人、受賕於何人之手、以蔽我目、若有、我必償之、
      verse: 3
    - text: 僉曰、爾未嘗欺我虐我、亦未嘗受何物於人手、
      verse: 4
    - text: 曰、今日耶和華爲證、其受膏者亦爲證、汝於我手、索之無獲、僉曰、彼爲證、
      verse: 5
    - text: 撒母耳語民曰、昔立摩西亞倫導爾列祖出埃及者、卽耶和華也、
      verse: 6
    - text: 爾當屹立、我於耶和華前、將以耶和華爲爾及爾列祖、所行之義事、與爾辨之、
      verse: 7
    - text: 雅各旣至埃及、爾祖籲耶和華、耶和華遣摩西亞倫導之出、使居斯土、
      verse: 8
    - text: 惟彼忘其上帝耶和華、耶和華付之於夏瑣軍長西西拉、及非利士人、與摩押王之手、遂與之戰、
      verse: 9
    - text: 爾祖籲耶和華曰、我干罪戾、因離棄耶和華、事諸巴力、與亞斯他錄、今求拯我於敵手、我必事爾、
      verse: 10
    - text: 耶和華遣耶路巴力、比但、耶弗他、及撒母耳、援爾於四周敵人之手、爾則安居、
      verse: 11
    - text: 爾見亞捫王拿轄來攻爾、則謂我曰、必有一王治我、是時爾上帝耶和華爲爾之王、
      verse: 12
    - text: 今觀爾曹所求所簡之王、耶和華立王治爾、
      verse: 13
    - text: 如爾寅畏耶和華、而服事之、聽從其言、不違其命、且與治爾之王、順從爾上帝耶和華、則善矣、
      verse: 14
    - text: 如弗聽從耶和華之言、背逆其命、則耶和華之手必敵爾、如昔敵爾祖然、
      verse: 15
    - text: 今當屹立、觀耶和華於爾目前、所行之大事、
      verse: 16
    - text: 今非刈麥之時乎、我籲耶和華、彼將發雷降雨、令爾明知爾求立王、乃爲大惡於耶和華前、
      verse: 17
    - text: 撒母耳遂籲耶和華、是日耶和華發雷降雨、衆民甚畏耶和華、與撒母耳、
      verse: 18
    - text: 告撒母耳曰、爾爲僕祈爾上帝耶和華、免我死亡、我之求王、乃加罪於罪也、
      verse: 19
    - text: 撒母耳曰、毋畏、汝誠行此諸惡、然勿轉離不從耶和華、惟盡心服事之、
      verse: 20
    - text: 其勿偏離、從事虛僞、不能益爾、不能救爾之物、以其虛僞故也、
      verse: 21
    - text: 耶和華旣喜立爾爲己民、必因其大名、不汝離棄、
      verse: 22
    - text: 若我、決不止息爲爾祈禱、而獲罪於耶和華、必以善道正途訓爾、
      verse: 23
    - text: 惟當寅畏耶和華、專誠盡心服事之、念其爲爾所行之大事、
      verse: 24
    - text: 如爾仍行惡、則爾與爾之王、俱必滅亡、
      verse: 25
  - chapter: 13
    verses:
    - text: 掃羅卽位、
      verse: 1
    - text: 爲以色列王、越至二年、由以色列中、簡三千人、二千從掃羅、在密抹及伯特利山、一千從約拿單、在便雅憫之基比亞、餘民遣歸其家、
      verse: 2
    - text: 約拿單擊非利士人汛於迦巴、非利士人聞之、掃羅吹角遍於國中、曰、希伯來人聽之、
      verse: 3
    - text: 以色列衆聞掃羅擊非利士人汛、以色列人爲非利士人所惡、民從掃羅、集於吉甲、
      verse: 4
    - text: 非利士人集、欲與以色列族戰、率車三萬、騎兵六千、民衆如海沙之多、至伯亞文東之密抹建營、
      verse: 5
    - text: 以色列民見事危急、窘迫特甚、則匿於山洞、叢林巖穴、營窟坎阱、
      verse: 6
    - text: 亦有希伯來人濟約但、至迦得與基列地、掃羅仍在吉甲、民戰慄而從之、
      verse: 7
    - text: 掃羅依撒母耳所定之期、待之七日、而撒母耳未至吉甲、民漸離散、
      verse: 8
    - text: 掃羅曰、攜燔祭及酬恩祭至此、遂獻燔祭、
      verse: 9
    - text: 獻燔祭畢、撒母耳至、掃羅出迓問安、
      verse: 10
    - text: 撒母耳曰、汝所行何事、掃羅曰、定期旣屆、爾未式臨、我見斯民離散、而非利士人集於密抹、
      verse: 11
    - text: 則曰、非利士人必至吉甲攻我、而我未求耶和華恩施、故我強獻燔祭、
      verse: 12
    - text: 撒母耳曰、爾所爲者愚也、不遵爾上帝耶和華所命、如其遵之、則耶和華必在以色列中、堅爾國祚、歷久弗替、
      verse: 13
    - text: 今爾不守厥命、爾之國祚不永、耶和華已尋獲一人、遂乎其心、立爲其民之長、
      verse: 14
    - text: 撒母耳遂起、自吉甲往便雅憫之基比亞、掃羅核其從者、計六百人、
      verse: 15
    - text: 掃羅及其子約拿單、與其從者、俱居於便雅憫之迦巴、非利士人建營於密抹、
      verse: 16
    - text: 有掠者自非利士營出、分爲三隊、一由俄弗拉道、至書亞地、
      verse: 17
    - text: 一由伯和崙道、一由洗波音谷相對之境、往於曠野、○
      verse: 18
    - text: 時、以色列全地無有鐵工、蓋非利士人曰、恐希伯來人製作劍戟也、
      verse: 19
    - text: 以色列人欲利其耒耜斧钁、則詣非利士人所、
      verse: 20
    - text: 惟有銼、以削其钁耜鍤斧、並利其錣、
      verse: 21
    - text: 故臨戰時、從掃羅與約拿單之民、手無劍戟、惟掃羅與約拿單有之、
      verse: 22
    - text: 非利士戍卒、出至密抹隘口、
      verse: 23
  - chapter: 14
    verses:
    - text: 一日掃羅子約拿單、謂執兵之少者曰、我儕過彼、至非利士汛、惟不告其父、
      verse: 1
    - text: 時、掃羅居基比亞之隅、米磯崙石榴樹下、從者約六百人、
      verse: 2
    - text: 又有衣聖衣之亞希亞、乃居示羅爲耶和華祭司之以利曾孫、非尼哈孫、亞希突子、亞希突卽以迦博之兄、民不知約拿單已往、
      verse: 3
    - text: 約拿單往非利士汛、道經隘口、巉巖對峙、一名播薛、一名西尼、
      verse: 4
    - text: 一在北、與密抹相對、一在南、與迦巴相對、
      verse: 5
    - text: 約拿單謂執兵之少者曰、我儕往未受割者之汛、庶耶和華祐我、蓋耶和華施行拯救、不在人之衆寡也、
      verse: 6
    - text: 執兵者曰、隨爾心欲行之、往哉、我與爾有同志焉、
      verse: 7
    - text: 約拿單曰、我儕過彼、使彼見之、
      verse: 8
    - text: 如彼曰、俟我至爾、我則佇立、不往就之、
      verse: 9
    - text: 如彼曰、爾其上而就我、此爲我徵、我則前往、蓋耶和華付之於我手、
      verse: 10
    - text: 二人使非利士戍卒見之、非利士人曰、希伯來人出所匿之穴矣、
      verse: 11
    - text: 戍卒謂約拿軍及執兵者曰、汝其至此、我有一事示爾、約拿單告執兵者曰、隨我而上、耶和華付之於以色列人手矣、
      verse: 12
    - text: 約拿單攀援而登、執兵者隨之、敵仆於約拿單前、執兵者從而戮之、
      verse: 13
    - text: 二人在半畝之地、始殺之人、約二十、
      verse: 14
    - text: 於是在營在田、庶民戍卒掠者、無不戰慄、地亦震動、致其戰慄特甚、
      verse: 15
    - text: 在便雅憫之基比亞、掃羅之戍卒、見敵軍漸銷亂竄、
      verse: 16
    - text: 掃羅謂從者曰、核民、視離我者爲誰、旣核之、則知約拿單與其執兵者不在、
      verse: 17
    - text: 斯時上帝之匱在以色列族中、掃羅謂亞希亞曰、舁上帝之匱至、
      verse: 18
    - text: 掃羅與祭司相語時、非利士營中喧譁益甚、掃羅告祭司曰、姑止爾手、
      verse: 19
    - text: 乃集從者往戰、見非利士人以刃自相攻擊、致大潰亂、
      verse: 20
    - text: 昔自四方而來、入非利士營之希伯來人、斯時轉從掃羅約拿單所率之以色列人、
      verse: 21
    - text: 匿於以法蓮山地之以色列人、聞非利士人遁、亦臨陳亟襲其後、
      verse: 22
    - text: 是日耶和華拯救以色列族、戰事至伯亞文、○
      verse: 23
    - text: 當日以色列人困憊、蓋掃羅以誓戒民曰、未至日夕、報我仇於我敵之先、凡食物者、必見詛、於是民不食、
      verse: 24
    - text: 民入林、有蜜在地、
      verse: 25
    - text: 民於林見蜜滴瀝、無以手取食者、畏誓言也、
      verse: 26
    - text: 掃羅以誓戒民、約拿單未之聞、故以所執之杖端濡蜜、反手入口、其目卽明、
      verse: 27
    - text: 民中一人曰、爾父以誓戒民云、今日凡食物者、必見詛、民俱疲憊、
      verse: 28
    - text: 約拿單曰、我父累及斯土、爾試觀之、我嘗蜜少許、而目卽明、
      verse: 29
    - text: 今日民若任意而食由敵所獲、則殺非利士人、豈非尤多乎、
      verse: 30
    - text: 是日民擊非利士人、自密抹至亞雅崙、疲憊殊甚、
      verse: 31
    - text: 乃急取所得牛羊與犢、宰之於地、倂血而食之、
      verse: 32
    - text: 或告掃羅曰、民食有血之肉、獲罪於耶和華、掃羅曰、爾曹行詐、當轉巨石至此、
      verse: 33
    - text: 又曰、散行民中告曰、各牽其牛其羊至此、宰而食之、勿食有血之肉、獲罪於耶和華、是夜民各牽牛、宰之於彼、
      verse: 34
    - text: 掃羅爲耶和華築壇、是乃掃羅爲耶和華始築之壇、○
      verse: 35
    - text: 掃羅曰、我儕夤夜追襲非利士人、掠其所有、以至黎明、不留其一人、僉曰、爾視爲善者行之、祭司曰、當詣上帝、
      verse: 36
    - text: 掃羅諮諏上帝曰、我追襲非利士人可否、爾付之於以色列人手乎、是日上帝不之應、
      verse: 37
    - text: 掃羅曰、爾民長俱前來、察知今日之罪何在、
      verse: 38
    - text: 我指救以色列、維生之耶和華而誓、雖我子約拿單、亦必死亡、民中無人應之、
      verse: 39
    - text: 乃謂以色列衆曰、爾曹在彼、我與我子約拿單在此、民曰、爾視爲善者行之、
      verse: 40
    - text: 掃羅告以色列之上帝耶和華曰、願爾指示其實、乃掣籤、得掃羅及約拿單、民得免焉、
      verse: 41
    - text: 掃羅曰、於我及我子約拿單間掣籤、乃得約拿單、
      verse: 42
    - text: 掃羅謂約拿單曰、爾以所爲告我、約拿單曰、我誠以所執之杖端、嘗蜜少許、我必死也、
      verse: 43
    - text: 掃羅曰、約拿單、爾必死、不然、願上帝罰我維倍、
      verse: 44
    - text: 民謂掃羅曰、約拿單大行拯救於以色列中、豈可死乎、斷乎不可、我儕指維生之耶和華以誓、其首之一髮、不隕於地、蓋彼今日與上帝偕行、於是民援約拿單、免於死亡、
      verse: 45
    - text: 掃羅去非利士人、不追襲之、非利士人歸故土、○
      verse: 46
    - text: 掃羅治以色列國、攻四周之敵、卽摩押亞捫以東諸族、瑣巴列王、及非利士人、無論所往、俱擊敗之、
      verse: 47
    - text: 奮勇擊亞瑪力人、拯以色列族於虜者之手、○
      verse: 48
    - text: 掃羅之子、約拿單、亦施韋、麥基舒亞、又有二女、長名米拉、季名米甲、
      verse: 49
    - text: 其妻名亞希暖、乃亞希瑪斯之女、其軍長名押尼珥、乃掃羅叔尼珥之子、
      verse: 50
    - text: 基士乃掃羅之父、押尼珥父尼珥、乃亞別之子、
      verse: 51
    - text: 掃羅存日、與非利士人力戰、見壯士及勇士、則招募之、
      verse: 52
  - chapter: 15
    verses:
    - text: 撒母耳謂掃羅曰、昔耶和華遣我膏爾、立爲其民以色列之王、今爾當聽耶和華言、
      verse: 1
    - text: 萬軍之耶和華云、以色列族出埃及時、亞瑪力人若何待之、途間禦之、我記憶焉、
      verse: 2
    - text: 今往擊之、滅其所有、毋加矜恤、男女、童穉、乳子、牛羊駝驢、悉殺戮之、○
      verse: 3
    - text: 掃羅集民於提拉因、核其軍數、步卒二十萬、猶大人一萬、
      verse: 4
    - text: 掃羅至亞瑪力邑、伏於谷中、
      verse: 5
    - text: 謂基尼人曰、離亞瑪力人而去、免爾爲我同滅、蓋以色列人出埃及時、爾善待之、基尼人遂離之而去、
      verse: 6
    - text: 掃羅擊亞瑪力人、自哈腓拉、至埃及相對之書珥、
      verse: 7
    - text: 生擒亞瑪力王亞甲、以刃盡滅其民、
      verse: 8
    - text: 掃羅與民惜亞甲、曁牛羊犢羔之嘉者、及諸美物、不盡滅之、惟陋劣者、則悉殲焉、○
      verse: 9
    - text: 耶和華諭撒母耳曰、
      verse: 10
    - text: 我立掃羅爲王、今則悔之、以其背我、而不我從、亦不遵行我命、撒母耳怒、終夜籲耶和華、
      verse: 11
    - text: 夙興、欲迓掃羅、或告之曰、掃羅至迦密立碑、轉往吉甲、
      verse: 12
    - text: 撒母耳就掃羅、掃羅曰、願耶和華錫嘏於爾、耶和華所命、我已行之、
      verse: 13
    - text: 撒母耳曰、然則我聞羊鳴牛鳴、是何意耶、
      verse: 14
    - text: 掃羅曰、乃衆自亞瑪力攜至、蓋民惜其牛羊之嘉者、欲以祭爾上帝耶和華、其餘我儕盡滅之、
      verse: 15
    - text: 撒母耳曰、姑少待、我以耶和華前夕諭我者告爾、曰、請言之、
      verse: 16
    - text: 撒母耳曰、昔爾自視雖微、非立爲以色列支派之長乎、耶和華膏爾爲以色列王、
      verse: 17
    - text: 遣爾就途曰、爾往盡滅罪人亞瑪力族、戰而殲之、
      verse: 18
    - text: 爾何不聽耶和華言、急於刦奪、行耶和華所惡、
      verse: 19
    - text: 掃羅曰、我實聽耶和華言、往所遣我之途、虜亞瑪力王亞甲、盡滅亞瑪力人、
      verse: 20
    - text: 惟所獲當滅之牛羊、民取其嘉者、欲在吉甲、以祭爾上帝耶和華、
      verse: 21
    - text: 撒母耳曰、耶和華豈喜燔祭及他祭、如喜聽其言乎、夫順服愈於祭祀、聽從愈於羊脂、
      verse: 22
    - text: 違逆與卜筮同罪、頑梗與拜偶像事家神同科、爾棄耶和華命、耶和華亦棄爾、不使爲王、
      verse: 23
    - text: 掃羅曰、我干罪矣、我畏斯民、聽從其言、故違耶和華命、及爾之言、
      verse: 24
    - text: 今則請赦我罪、偕我旋歸、俾我崇拜耶和華、
      verse: 25
    - text: 撒母耳曰、我不偕爾旋歸、蓋爾棄耶和華命、耶和華亦棄爾、不使爲以色列王、
      verse: 26
    - text: 撒母耳轉而欲行、掃羅執其衣裾、裾裂、
      verse: 27
    - text: 撒母耳曰、是日耶和華裂以色列國、使之離爾、以賜爾鄰、賢於爾者、
      verse: 28
    - text: 以色列所恃者、必不誑言、亦不回意、蓋非世人、決不回意也、
      verse: 29
    - text: 掃羅曰、我干罪矣、雖然、求爾於我民之長老、及以色列衆前尊我、偕我旋歸、俾我崇拜爾上帝耶和華、
      verse: 30
    - text: 於是撒母耳轉隨其後、掃羅則崇拜耶和華、○
      verse: 31
    - text: 撒母耳曰、攜亞瑪力王亞甲至我、亞甲懽然而來、曰、死亡之苦、庶乎免矣、
      verse: 32
    - text: 撒母耳曰、爾之刃使婦無子、則爾之母、於婦中亦必無子、遂在吉甲、於耶和華前、斫亞甲而碎之、
      verse: 33
    - text: 撒母耳往拉瑪、掃羅往基比亞、歸其家、
      verse: 34
    - text: 撒母耳至於沒日、不復往見掃羅、爲之懷憂、耶和華立掃羅爲以色列王、亦悔之、
      verse: 35
  - chapter: 16
    verses:
    - text: 耶和華謂撒母耳曰、我旣棄掃羅、不使爲以色列王、爾爲之懷憂、伊於胡底、可盛膏於角而往、我將遣爾詣伯利恆人耶西、其衆子中、我簡其一爲王、
      verse: 1
    - text: 撒母耳曰、我何可往、掃羅聞之必殺我、耶和華曰、爾可牽犢、言我來欲祭耶和華、
      verse: 2
    - text: 召耶西與祭、爾所當爲、我將示爾、我所言者、爲我膏之、
      verse: 3
    - text: 撒母耳遵耶和華言而行、至伯利恆、邑之長老戰慄迎之、曰、爾爲平康而來乎、
      verse: 4
    - text: 曰、爲平康也、我來祭耶和華、爾當潔己而至、同我與祭、撒母耳遂潔耶西及其子、召之與祭、
      verse: 5
    - text: 旣至、撒母耳見以利押、意謂耶和華之受膏者、果在其前也、
      verse: 6
    - text: 耶和華謂之曰、毋觀其容、及軀幹之修偉、此人乃我所擯、蓋耶和華所見、迥異於人、人觀外貌、耶和華則視內心、
      verse: 7
    - text: 耶西召亞比拿達、使過撒母耳前、撒母耳曰、耶和華亦不簡之、
      verse: 8
    - text: 耶西又使沙瑪過焉、撒母耳曰、耶和華亦不簡之、
      verse: 9
    - text: 耶西使七子咸過其前、撒母耳曰、皆非耶和華所簡也、
      verse: 10
    - text: 又曰、爾子咸在此乎、曰、尚有季者牧羊、撒母耳曰、召之使來、彼未至、我儕不席坐、
      verse: 11
    - text: 遂遣人攜之入、其人赤色、目秀貌美、耶和華曰、斯人是也、起而膏之、
      verse: 12
    - text: 撒母耳取角中之膏、於其諸兄中膏之、自是以後、耶和華之靈大臨大衞、撒母耳啟行、歸於拉瑪、○
      verse: 13
    - text: 耶和華之神離掃羅、有惡神擾之、耶和華使然也、
      verse: 14
    - text: 其臣僕謂之曰、上帝使惡神擾爾、
      verse: 15
    - text: 我主當命侍臣、求善鼓琴者、迨惡神臨爾時、使之鼓琴、則爾愈焉、
      verse: 16
    - text: 掃羅命侍臣曰、爲我求善鼓琴者、攜之至我、
      verse: 17
    - text: 有一少者對曰、我嘗見伯利恆人耶西之子善鼓琴、大勇善戰、愼言語、美姿容、耶和華亦偕之、
      verse: 18
    - text: 掃羅遣使詣耶西曰、爾子大衞、與羊同在、遣至我所、
      verse: 19
    - text: 耶西以驢負餅、以酒一革囊、與山羊羔一、付其子大衞、奉於掃羅、
      verse: 20
    - text: 大衞旣至、侍立於掃羅前、掃羅愛之甚、遂爲其執兵者、
      verse: 21
    - text: 掃羅遣人詣耶西曰、大衞已沾我恩、容侍我側、
      verse: 22
    - text: 值上帝使惡神臨掃羅時、大衞取琴鼓之、掃羅則快然而愈、惡神離之、
      verse: 23
  - chapter: 17
    verses:
    - text: 非利士人集其軍旅以戰、至猶大之梭哥、建營於以弗大憫、在梭哥亞西加間、
      verse: 1
    - text: 掃羅亦與以色列人會集、建營於以拉谷、陳列行伍、與非利士人戰、
      verse: 2
    - text: 非利士人立於此山、以色列人立於彼山、其間有谷、
      verse: 3
    - text: 有挑戰者迦特人歌利亞、自非利士營出、體長六肘及一布指、
      verse: 4
    - text: 首戴銅冑、身擐銅甲、重五千舍客勒、
      verse: 5
    - text: 股著銅袚、肩負銅戟、
      verse: 6
    - text: 其槍之柯、大如織器之梁、其鋒之鐵重六百舍客勒、持干者行於前、
      verse: 7
    - text: 彼立而呼以色列軍旅曰、爾曹出而列陳、欲何爲、我非非利士人乎、爾曹非掃羅之臣僕乎、當簡一人、使下而就我、
      verse: 8
    - text: 如能戰而殺我、我儕則爲爾役、如我勝而殺彼、爾曹則爲我役、而服事我、
      verse: 9
    - text: 又曰、以色列軍旅、今日爲我所侮、可遣一人與我戰鬬、
      verse: 10
    - text: 掃羅與以色列衆聞其言、驚惶懼甚、○
      verse: 11
    - text: 夫大衞、乃猶大伯利恆之以法他人耶西子也、掃羅時、耶西壽高年邁、有子八人、
      verse: 12
    - text: 年長之三子、從掃羅出戰、長以利押、次亞比拿達、三沙瑪、
      verse: 13
    - text: 大衞乃季子也、其兄三人、俱從掃羅、
      verse: 14
    - text: 大衞屢離掃羅、返伯利恆、牧父之羊、
      verse: 15
    - text: 非利士人朝夕進前而立、歷四十日、○
      verse: 16
    - text: 耶西謂其子大衞曰、爾取烘穀一伊法、與餅十、速攜至營、給爾諸兄、
      verse: 17
    - text: 又取乳餅十、以餽千夫長、省視爾兄、取質而返、
      verse: 18
    - text: 時、掃羅與大衞三兄、及以色列衆、在以拉谷、與非利士人戰、
      verse: 19
    - text: 大衞晨興、以羊付守者、遵耶西命、取物而行、至列車之所、適軍旅列陳而出、鼓譟以戰、
      verse: 20
    - text: 以色列人與非利士人列陳、兩軍相對、
      verse: 21
    - text: 大衞以其什物付守者手、趨入行伍、問其兄安、
      verse: 22
    - text: 相語時、非利士之挑戰者、迦特人歌利亞、自其行伍出、語如前言、爲大衞所聞、
      verse: 23
    - text: 以色列衆見之、大懼而遁、
      verse: 24
    - text: 相語曰、爾見斯人乎、彼來欲侮以色列族、如有殺之者、王將賜以厚財、以女妻之、並於以色列中、復其父家、
      verse: 25
    - text: 大衞謂旁立之人曰、有人殺此非利士人、洒以色列人之辱、將如何待之、此未受割之非利士人爲誰、而可侮維生上帝之軍乎、
      verse: 26
    - text: 民如前言對曰、殺此人者、必如是待之、
      verse: 27
    - text: 長兄以利押聞大衞與衆言、怒之曰、爾來曷故、彼野間數羊、付於誰乎、爾之驕矜、中心之惡、我知之矣、爾來特欲觀戰耳、
      verse: 28
    - text: 大衞曰、我何所爲、惟問一言而已、
      verse: 29
    - text: 遂轉離之而他顧、問以前言、民答之如故、
      verse: 30
    - text: 或聞大衞所言、述於掃羅前、掃羅乃召之、
      verse: 31
    - text: 大衞謂掃羅曰、人勿爲之喪膽、僕將前往、與彼非利士人戰、
      verse: 32
    - text: 掃羅曰、爾不能與之戰、蓋爾年少、彼自幼爲戰士、
      verse: 33
    - text: 大衞曰、爾僕爲父牧羊、有獅或熊至羣中、攫羔而去、
      verse: 34
    - text: 我出追而擊之、援羔於其口、彼起而攻我、我執其鬣、擊而殺之、
      verse: 35
    - text: 爾僕殺獅與熊、此未受割之非利士人、侮維生上帝之軍、亦必如斯獸之一焉、
      verse: 36
    - text: 又曰、耶和華旣援我於獅之爪、熊之掌、亦必援我於此非利士人之手、掃羅曰、往哉、耶和華必與爾偕、
      verse: 37
    - text: 掃羅以其戎衣衣大衞、以銅冑冠其首、以鎧甲被其身、
      verse: 38
    - text: 大衞佩劍衣外、因未嫻習、欲試而行、乃謂掃羅曰、我未嫻此、不能服之而行、遂卸之、
      verse: 39
    - text: 手執杖、擇谿間光潔之石五、置於所攜牧人之囊、亦執發石之繩、往迎非利士人、
      verse: 40
    - text: 非利士人前迎大衞、持干者爲先導、
      verse: 41
    - text: 非利士人環視、見大衞則藐之、蓋其年少、色亦貌美、
      verse: 42
    - text: 謂之曰、爾執杖迎我、我豈犬乎、遂指其神而詛之、
      verse: 43
    - text: 又謂大衞曰、爾來、我取爾肉、給於空中之鳥、野間之獸、
      verse: 44
    - text: 大衞曰、爾來迎我、以劍與槍及戟、我來迎爾、以萬軍耶和華之名、卽爾所侮以色列軍旅之上帝、
      verse: 45
    - text: 今日耶和華必付爾於我手、我必擊爾、斬爾首級、以非利士軍旅之屍、給於空中之鳥、野間之獸、使天下咸知以色列中有上帝、
      verse: 46
    - text: 亦使此會咸知耶和華施行拯救、非以劍以槍、蓋戰事屬於耶和華、彼必付爾於我手、
      verse: 47
    - text: 非利士人進迎大衞、大衞亦向行伍疾趨迎之、
      verse: 48
    - text: 以手探囊取石、以繩發之、擊非利士人、深入其顙、遂仆於地、
      verse: 49
    - text: 如是大衞以繩與石、勝非利士人、擊而殺之、手不持劍、
      verse: 50
    - text: 遂趨而前、立於非利士人身側、拔其劍出鞘殺之、斬其首級、非利士人見其勇士已死、則遁、
      verse: 51
    - text: 以色列與猶大人並起、鼓譟而追、至於該、及以革倫邑門、非利士人被創者、仆於沙拉音道、延至迦特與以革倫、
      verse: 52
    - text: 以色列人追非利士人而返、刦掠其營、
      verse: 53
    - text: 大衞取非利士人首級、攜至耶路撒冷、以其兵甲置於己幕、○
      verse: 54
    - text: 初、掃羅見大衞出擊非利士人、則謂軍長押尼珥曰、押尼珥、此少者誰氏子、押尼珥曰、王歟、我指爾生命而誓、我不知也、
      verse: 55
    - text: 王曰、爾詢此孺子爲誰之子、
      verse: 56
    - text: 大衞擊非利士人而返、手執首級、押尼珥引之見掃羅、
      verse: 57
    - text: 掃羅曰、少者、爾爲誰之子、大衞曰、我乃爾僕伯利恆人耶西之子也、
      verse: 58
  - chapter: 18
    verses:
    - text: 大衞與掃羅言畢、約拿單之心、與大衞之心相契、約拿單愛之如命、
      verse: 1
    - text: 當日掃羅留之、不使復歸父家、
      verse: 2
    - text: 約拿單與大衞結約、愛之如命故也、
      verse: 3
    - text: 遂解衣賜之、又以戎衣、弓劍與紳予之、
      verse: 4
    - text: 大衞爲掃羅所遣、處事明敏、掃羅立之爲武士長、民衆與掃羅臣僕咸視爲善、○
      verse: 5
    - text: 大衞戮彼非利士人、偕衆歸時、婦女自以色列諸邑出、謳歌舞蹈、擊鼓擊磐、欣然以迎掃羅王、
      verse: 6
    - text: 舞蹈唱和曰、掃羅殺其千千、大衞殺其萬萬、
      verse: 7
    - text: 掃羅怒甚、不悅斯言、曰、稱大衞以萬數、稱我僅以千數、此外、彼之所得、非國而何、
      verse: 8
    - text: 自是以後、掃羅見大衞、則睚眦之、○
      verse: 9
    - text: 翌日、上帝使惡神大臨掃羅、遂在室中發狂言、大衞鼓琴如平日、掃羅手執戟、
      verse: 10
    - text: 以戟擲之、曰、我必刺大衞、釘之於牆、大衞逃避者再、
      verse: 11
    - text: 掃羅以耶和華離己、而偕大衞、則懼之、
      verse: 12
    - text: 使其離側、立之爲千夫長、率民出入、
      verse: 13
    - text: 大衞處事明敏、耶和華與之偕、
      verse: 14
    - text: 掃羅見其處事明敏、懼之益甚、
      verse: 15
    - text: 惟以色列與猶大人咸愛之、以率其出入故也、○
      verse: 16
    - text: 掃羅謂大衞曰、我以長女米拉妻爾、惟當爲我奮勇、爲耶和華戰、蓋掃羅意謂、我不可親手害之、願非利士人加手害之、
      verse: 17
    - text: 大衞曰、我何人斯、我之戚族、及我父家、於以色列中爲何、致我爲王之壻乎、
      verse: 18
    - text: 屆期、掃羅當以其女米拉妻大衞、乃妻於米何拉人亞得利、
      verse: 19
    - text: 掃羅之女米甲愛大衞、或告掃羅、掃羅悅、
      verse: 20
    - text: 曰、我妻以女、以爲機檻、使非利士人加手害之、遂謂大衞曰、今日復爲我壻、
      verse: 21
    - text: 掃羅命其臣僕私語大衞曰、王悅爾、其臣僕亦愛爾、可爲王壻、
      verse: 22
    - text: 臣僕以此言告大衞、大衞曰、我素貧賤、爲王之壻、爾以爲細事乎、
      verse: 23
    - text: 臣僕以大衞之言反告、
      verse: 24
    - text: 掃羅曰、當告大衞云、王不受聘禮、第求非利士人之陽皮一百、以報王仇、掃羅之意、欲假手於非利士人殺之、
      verse: 25
    - text: 臣僕以此言告大衞、大衞樂爲王壻、
      verse: 26
    - text: 尚未屆期、大衞與從者起、往殺非利士人二百、攜其陽皮、悉數進王、致爲王壻、掃羅遂以其女米甲妻之、
      verse: 27
    - text: 掃羅見耶和華偕大衞、知其女米甲亦愛之、
      verse: 28
    - text: 故懼之愈甚、恆與爲敵、○
      verse: 29
    - text: 非利士之牧伯迭出以戰、大衞處事、每較掃羅臣僕明敏、以致其名大見尊重焉、
      verse: 30
  - chapter: 19
    verses:
    - text: 掃羅語其子約拿單、及其臣僕、使殺大衞、
      verse: 1
    - text: 惟約拿單甚悅大衞、告之曰、我父謀殺爾、詰朝請自愼、匿於僻處、
      verse: 2
    - text: 我出至爾所在之田、立於父側、與言爾事、若有所見、卽以告爾、
      verse: 3
    - text: 約拿單對父掃羅、褒揚大衞、曰、王勿獲罪於爾僕大衞、蓋大衞未嘗獲罪於爾、彼之所爲、於爾甚善、
      verse: 4
    - text: 昔冒死擊非利士人、耶和華爲以色列衆大施拯救、爾見之喜、今何無故殺之、流無辜之血、而干罪戾乎、
      verse: 5
    - text: 掃羅從約拿單言、指維生之耶和華而誓、必不殺之、
      verse: 6
    - text: 約拿單招大衞、以是告之、導見掃羅、侍前如故、○
      verse: 7
    - text: 厥後又有戰鬬、大衞出與非利士人戰、大行殺戮、其衆遂遁、
      verse: 8
    - text: 耶和華使惡神臨於掃羅、掃羅執戟、坐於室中、大衞鼓琴、
      verse: 9
    - text: 掃羅欲以戟刺大衞、釘之於牆、大衞避焉、戟入於牆、是夕大衞遁而獲免、
      verse: 10
    - text: 掃羅遣使守大衞第、待旦殺之、大衞妻米甲告大衞曰、今夕不自救、明日必見殺、
      verse: 11
    - text: 米甲自牖縋之、逃而獲免、
      verse: 12
    - text: 米甲取家神之像置於牀、以羊毧衾蔽其首、覆之以裯、
      verse: 13
    - text: 掃羅遣使執大衞、婦曰、彼病矣、
      verse: 14
    - text: 掃羅復遣其使視大衞曰、以牀舁之來、俾我殺之、
      verse: 15
    - text: 使者入、見像於牀、羊毧衾蔽其首、
      verse: 16
    - text: 掃羅謂米甲曰、何欺我若此、容我敵逃而獲免、米甲對曰、彼云任我去、勿使我殺爾、○
      verse: 17
    - text: 大衞逃而獲免、至拉瑪見撒母耳、以掃羅所待告之、遂與撒母耳往拿約居焉、
      verse: 18
    - text: 或告掃羅曰、大衞在拉瑪之拿約、
      verse: 19
    - text: 掃羅遣使執之、至則見彼先知一班、感神而言、撒母耳立於其中爲之長、上帝之神臨於使者、彼亦感靈而言、
      verse: 20
    - text: 或告掃羅、又遣他使、亦感靈而言、三遣使、亦感靈而言、
      verse: 21
    - text: 乃親往拉瑪、至西沽大井、問撒母耳大衞安在、或曰、在拉瑪之拿約、
      verse: 22
    - text: 遂往拉瑪之拿約、上帝之神亦臨之、且行且言、至拉瑪之拿約、
      verse: 23
    - text: 解其衣、在撒母耳前、感靈而言、永朝永夕、裸體而臥、故有言曰、掃羅亦在先知中乎、
      verse: 24
  - chapter: 20
    verses:
    - text: 大衞自拉瑪之拿約遁、詣約拿單、言曰、我何所爲、有何過惡、干何罪戾於爾父前、致索我命、
      verse: 1
    - text: 約拿單曰、不然、爾必不死、我父所爲、事之巨細、無不示我、豈獨隱此於我、無是事也、
      verse: 2
    - text: 大衞誓曰、爾父明知我蒙爾恩、故曰、勿令約拿單知之、恐其憂戚、然我指維生之耶和華、及爾生命而誓、我離死地、僅一步耳、
      verse: 3
    - text: 約拿單曰、爾心所欲、我必爲爾行之、
      verse: 4
    - text: 大衞曰、明日月朔、我當侍王宴、容我匿於田、越至三日之夕、
      verse: 5
    - text: 如爾父見我不在、可言大衞切請於我、許其趨歸伯利恆故邑、蓋其全家獻歲祭於彼、
      verse: 6
    - text: 如爾父言善、則爾僕得安、如其震怒、可知其決意害我、
      verse: 7
    - text: 昔爾使僕指耶和華、與爾盟約、故當以仁慈待我、如我有罪、爾自殺我、何攜我詣爾父乎、
      verse: 8
    - text: 約拿單曰、決不爲此、我若確知我父決意害爾、豈不以告、
      verse: 9
    - text: 大衞曰、如爾父以厲言叱爾、誰以告我、
      verse: 10
    - text: 約拿單曰、爾來、偕往於田、二人遂往、
      verse: 11
    - text: 約拿單謂大衞曰、願以色列之上帝耶和華爲證、明日此時、或至三日、我窺我父於爾、若有善意、豈不遣人示爾乎、
      verse: 12
    - text: 我父若欲害爾、我不示爾、使爾安然而去、則願耶和華罰約拿單維倍、惟願耶和華偕爾、如昔偕我父然、
      verse: 13
    - text: 爾當以耶和華之仁慈待我、不第在我存日、免我死亡、
      verse: 14
    - text: 厥後耶和華殲大衞諸敵於地時、亦勿絕爾仁慈於我家、歷世靡曁、
      verse: 15
    - text: 約拿單遂與大衞家盟約曰、不守此約者、願耶和華於大衞之敵討之、
      verse: 16
    - text: 約拿單愛大衞、如愛己命、故使之復誓、
      verse: 17
    - text: 謂之曰、明日月朔、爾虛其位、人必見之、
      verse: 18
    - text: 越至三日、爾必速往、至昔相議之時、爾所匿跡之處、俟於以色石旁、
      verse: 19
    - text: 我將射三矢於其側、佯欲射的、
      verse: 20
    - text: 命童取矢、如曰矢在此、可取之來、我指維生之耶和華而誓、爾必平安無害、
      verse: 21
    - text: 如我謂童曰、矢在彼、則行爾途、乃耶和華使爾去也、
      verse: 22
    - text: 至於爾我所言之事、耶和華恆在爾我間爲證、○
      verse: 23
    - text: 大衞匿於田、月朔王席坐、
      verse: 24
    - text: 如常附牆而坐、約拿單侍立、押尼珥坐於掃羅側、大衞之位虛焉、
      verse: 25
    - text: 是日掃羅無言、意大衞遇事、或蒙不潔、必不潔也、
      verse: 26
    - text: 翌日乃月之二日、大衞之位仍虛、掃羅謂其子約拿單曰、耶西之子、昨日今日不赴宴、曷故、
      verse: 27
    - text: 約拿單對曰、大衞切求於我、許其往伯利恆、
      verse: 28
    - text: 曰、請容我往、家有祭祀於邑、兄命必至、如沾爾恩、請容我往、見我諸兄、故未赴王宴、
      verse: 29
    - text: 掃羅怒約拿單曰、頑梗悖逆之婦所生者、我豈不知爾簡耶西之子、致辱爾身、及母體乎、
      verse: 30
    - text: 耶西之子在世、爾與爾國、必不堅立、今當遣人執之詣我、彼必死、
      verse: 31
    - text: 約拿單謂父曰、何故致之於死、彼何所爲、
      verse: 32
    - text: 掃羅擲戟欲刺之、於是約拿單知父決意殺大衞、
      verse: 33
    - text: 則忿然離席、月之二日不食、因其父辱大衞、而爲之憂也、○
      verse: 34
    - text: 詰朝、約拿單依前與大衞所約之時、出於田、一童偕之、
      verse: 35
    - text: 謂童子曰、爾其疾趨、尋我所射之矢、童趨之時、約拿單射矢過之、
      verse: 36
    - text: 童至其矢所射之處、約拿單呼曰、矢非過於爾乎、
      verse: 37
    - text: 又呼曰、速往勿遲、童拾其矢、返詣厥主、
      verse: 38
    - text: 童不知其意、惟約拿單大衞知之、
      verse: 39
    - text: 約拿單以器械與童曰、攜之入邑、
      verse: 40
    - text: 童旣去、大衞自石之南而出、伏地三拜、彼此接吻、相向而哭、大衞尤甚、
      verse: 41
    - text: 約拿單謂大衞曰、安然而去、我儕二人曾指耶和華名而誓、願耶和華在爾我間、及爾我後裔中、至於永世、大衞遂起而往、約拿單入於邑、
      verse: 42
  - chapter: 21
    verses:
    - text: 大衞至挪伯、見祭司亞希米勒、亞希米勒戰慄迎之、曰、爾奚獨至、無人與偕、
      verse: 1
    - text: 大衞曰、王以事委我、且曰所遣所命者、勿令人知、我約僕從、俟於某處、
      verse: 2
    - text: 今爾手中何所有、請以五餅給我、或予所有他物、
      verse: 3
    - text: 祭司曰、我手中無常餅、聖餅則有之、惟僕從不近婦女、乃可給焉、
      verse: 4
    - text: 大衞曰、迄今三日、未近婦女、我儕啟行、雖爲常事、然僕從之器乃潔、況今日乎、
      verse: 5
    - text: 祭司遂以聖餅給之、蓋除陳設餅外、罔有他餅、此餅徹於耶和華前時、卽以新餅陳之、
      verse: 6
    - text: 是日掃羅之僕留於耶和華前、乃以東人多益、掃羅之牧長也、
      verse: 7
    - text: 大衞謂亞希米勒曰、王事孔亟、我未攜刃與械、爾有劍戟乎、
      verse: 8
    - text: 祭司曰、昔爾在以拉谷、殺非利士人歌利亞、其劍在此、裹之以布、置聖衣後、其外無他、爾欲取之可也、大衞曰、無似此者、請以給我、○
      verse: 9
    - text: 大衞因畏掃羅、是日遁至迦特王亞吉、
      verse: 10
    - text: 亞吉臣僕謂王曰、此非彼國之王大衞乎、昔衆舞蹈唱和曰、掃羅殺其千千、大衞殺其萬萬、非指此人乎、
      verse: 11
    - text: 大衞以此言藏於心、甚懼迦特王亞吉、
      verse: 12
    - text: 乃於衆前變其舉動、佯狂、妄塗於門、流涎於鬚、
      verse: 13
    - text: 亞吉謂其臣僕曰、爾觀此人、乃顚狂者、何爲攜之詣我、
      verse: 14
    - text: 我豈乏狂者、而攜至我所、顚狂於我前、夫夫也、豈可入我室乎、
      verse: 15
  - chapter: 22
    verses:
    - text: 大衞去彼、遁於亞杜蘭穴、其兄弟及父全家聞之、咸來相就、
      verse: 1
    - text: 凡困迫者、逋負者、不得志者、咸集歸之、約四百人、大衞爲其長、○
      verse: 2
    - text: 大衞去彼、往摩押之米斯巴、謂摩押王曰、請容我父母出、與爾偕居、俟我知上帝爲我何爲、
      verse: 3
    - text: 遂導父母詣摩押王、大衞處寨時、其父母與摩押王同居、
      verse: 4
    - text: 先知迦得謂大衞曰、毋居於寨、宜往猶大地、遂去彼、入哈列林、
      verse: 5
    - text: 大衞與從者爲人所見、掃羅聞之、是時掃羅在基比亞崇邱、坐於垂絲柳下、手執其戟、僕從環侍、
      verse: 6
    - text: 掃羅謂之曰、便雅憫人、爾其聽之、耶西之子、豈以田畝葡萄園賜爾、立爲千夫長、百夫長、
      verse: 7
    - text: 使爾同謀攻我、我子與耶西子結盟、無人以告、罔爲我憂、我子激我臣僕、伏以害我、有如今日、亦無人以告、
      verse: 8
    - text: 時、以東人多益立於臣僕中、對曰、我覩耶西子至挪伯、見亞希突子亞希米勒、
      verse: 9
    - text: 亞希米勒爲之諮諏耶和華、且給以食、以非利士人歌利亞之劍予之、
      verse: 10
    - text: 王遂遣人召祭司亞希突子亞希米勒、與其父家、在挪伯爲祭司者、咸至王所、
      verse: 11
    - text: 掃羅曰、亞希突子宜聽我言、曰、我主、我在此、
      verse: 12
    - text: 掃羅曰、爾與耶西之子、同謀攻我、給之以餅、予之以劍、爲之諮諏上帝、致彼伏以害我、有如今日、何也、
      verse: 13
    - text: 亞希米勒對曰、大衞乃王之壻、進爲謀臣、尊於王室、諸臣僕中、忠孰如之、
      verse: 14
    - text: 我爲之諮諏上帝、豈自今日始耶、決不爲此、王勿罪僕、與我父家、此事鉅細、僕俱不知、
      verse: 15
    - text: 王曰、亞希米勒、爾與爾父全家必死、
      verse: 16
    - text: 王謂左右侍衞曰、往殺耶和華之祭司、因彼助大衞、知其遁逃、而不以告、惟王臣僕不欲伸手、擊耶和華之祭司、
      verse: 17
    - text: 王謂多益曰、爾往擊之、以東人多益遂擊祭司、當日殺衣枲聖衣者、八十五人、
      verse: 18
    - text: 祭司之邑挪伯、男女、童穉、乳子、牛羊及驢、皆刃擊之、
      verse: 19
    - text: 亞希突孫、亞希米勒子亞比亞他得免、逃往大衞、
      verse: 20
    - text: 以掃羅殺耶和華祭司之事告之、
      verse: 21
    - text: 大衞曰、當日以東人多益在彼、我知其必告掃羅、爾父全家死亡、我使之也、
      verse: 22
    - text: 與我偕居、勿懼、索我命者、卽索爾命、偕我則得保全、
      verse: 23
  - chapter: 23
    verses:
    - text: 或告大衞曰、非利士人攻基伊拉、刦其禾場、
      verse: 1
    - text: 大衞諮諏耶和華曰、我往擊非利士人可否、耶和華曰、其往擊之、以援基伊拉、
      verse: 2
    - text: 大衞之從者曰、今在猶大尚懼、況往基伊拉、攻非利士之軍旅乎、
      verse: 3
    - text: 大衞復諮諏耶和華、耶和華曰、起往基伊拉、我將以非利士人付於爾手、
      verse: 4
    - text: 大衞及從者往基伊拉、與非利士人戰、大行殺戮、虜其牲畜、而救基伊拉居民、○
      verse: 5
    - text: 初、亞希米勒子亞比亞他逃至基伊拉、見大衞時、手攜聖衣、
      verse: 6
    - text: 或以大衞至基伊拉告掃羅、掃羅曰、上帝付之於我手矣、蓋入有門有楗之邑、受困於其中也、
      verse: 7
    - text: 掃羅乃招民衆出戰、欲下基伊拉、圍困大衞、及其從者、
      verse: 8
    - text: 大衞知掃羅蓄謀害己、遂謂祭司亞比亞他曰、攜聖衣至、
      verse: 9
    - text: 大衞禱曰、以色列之上帝耶和華歟、爾僕確聞掃羅欲至基伊拉、以我之故、翦滅斯邑、
      verse: 10
    - text: 基伊拉人付我於其手乎、掃羅果來、如僕所聞乎、以色列之上帝耶和華歟、請告爾僕、耶和華曰、掃羅將至矣、
      verse: 11
    - text: 大衞曰、基伊拉人以我及從者、付於掃羅手乎、耶和華曰、彼必付焉、
      verse: 12
    - text: 大衞與其從者、約六百人、遂去基伊拉、擇地而往、或告掃羅曰、大衞脫離基伊拉、掃羅遂止不出、○
      verse: 13
    - text: 大衞居曠野之山寨、恆在西弗野之山地、掃羅索之無虛日、惟上帝不付於其手、
      verse: 14
    - text: 大衞知掃羅已出、而索其命、時、大衞在西弗野之林中、
      verse: 15
    - text: 掃羅子約拿單入林、見大衞、使賴上帝以爲固、
      verse: 16
    - text: 謂之曰、毋懼、我父掃羅之手、必不獲爾、爾將爲以色列王、我居其次、是我父掃羅所知也、
      verse: 17
    - text: 二人乃於耶和華前立約、大衞居林、約拿單歸其家、
      verse: 18
    - text: 西弗人上基比亞、見掃羅曰、大衞匿於我所、處於林中之寨、在曠野南之哈基拉山、
      verse: 19
    - text: 王歟、隨意往彼、付之於王手、乃我之責也、
      verse: 20
    - text: 掃羅曰、爾旣恤我、願耶和華錫嘏於爾、
      verse: 21
    - text: 人言大衞甚狡、請爾旋歸、復察其實、觀其匿於何方、爲誰所見、
      verse: 22
    - text: 察其所匿諸處、旣得其實、則返以告、我偕爾往、若在斯土、我必於猶大億兆中、索之務獲、
      verse: 23
    - text: 西弗人遂起、先掃羅而返、時、大衞與從者、在瑪雲曠野南之亞拉巴、
      verse: 24
    - text: 掃羅率從者往索之、或告大衞、大衞遂下至磐石、居瑪雲野、掃羅聞之、追於其野、
      verse: 25
    - text: 掃羅行於山左、大衞與從者行於山右、大衞畏掃羅、急欲逃避、因掃羅與從者圍大衞及其從者、欲執之、
      verse: 26
    - text: 有使者至、謂掃羅曰、非利士人犯境、其速返、
      verse: 27
    - text: 掃羅乃舍大衞、轉攻非利士人、故名其處曰西拉哈瑪希羅結、
      verse: 28
    - text: 大衞去彼、居隱基底山寨、
      verse: 29
  - chapter: 24
    verses:
    - text: 掃羅追非利士人而歸、或告曰、大衞在隱基底野、
      verse: 1
    - text: 掃羅簡以色列衆三千人、往索大衞及其從者、於野羊磐石、
      verse: 2
    - text: 至途間之羊牢、有穴在焉、掃羅入而遺矢、時、大衞與從者居穴深處、
      verse: 3
    - text: 從者曰、昔耶和華謂爾曰、我將以敵付於爾手、任意待之、今日是矣、大衞遂起、竊斷掃羅衣裾、
      verse: 4
    - text: 旣而中心自責、
      verse: 5
    - text: 謂從者曰、我主乃耶和華之受膏者、願耶和華禁我舉手攻之、以其爲耶和華所膏也、
      verse: 6
    - text: 大衞言此、阻其從者、不許起攻掃羅、掃羅出穴而去、
      verse: 7
    - text: 後大衞亦起出穴、呼掃羅曰、我主、我王、掃羅回顧、大衞伏地而拜、
      verse: 8
    - text: 謂掃羅曰、有言大衞欲加害於爾、曷聽之哉、
      verse: 9
    - text: 今在穴中、耶和華付爾於我手、爾所目擊、或勸我殺爾、惟我惜爾、自謂不可舉手害我主、緣爲耶和華所膏也、
      verse: 10
    - text: 我父乎、請觀爾裾在於我手、我旣斷之、而不殺爾、可知我手無惡無過、爾雖獵取我命、而我未嘗獲罪於爾、
      verse: 11
    - text: 願耶和華在爾我間判斷、爲我伸寃、惟我手不加諸爾、
      verse: 12
    - text: 古諺有云、惡自惡人出、惟我手不加諸爾、
      verse: 13
    - text: 以色列王出、所蹤跡者誰、所追襲者誰、乃死犬躍蚤耳、
      verse: 14
    - text: 願耶和華在爾我間審鞫之、判斷之、鑒察之、爲我伸寃、援我於爾手、
      verse: 15
    - text: 大衞言畢、掃羅曰、我子大衞、此爾聲乎、遂大聲而哭、
      verse: 16
    - text: 謂大衞曰、爾待我以善、我待爾以惡、爾較義於我、
      verse: 17
    - text: 今爾顯明以善待我、蓋耶和華付我於爾手、爾不殺我、
      verse: 18
    - text: 人遇敵、豈任其安然去耶、願耶和華因爾今日所行於我、而報以善、
      verse: 19
    - text: 我知爾必爲王、以色列國堅定於爾手、
      verse: 20
    - text: 今當指耶和華而誓、不絕我嗣、不滅我名於我父家、
      verse: 21
    - text: 大衞與掃羅誓、掃羅遂歸、大衞及其從者往於寨、
      verse: 22
  - chapter: 25
    verses:
    - text: 撒母耳沒、以色列衆咸集、爲之哀悼、在拉瑪葬於其第、大衞啟行、至巴蘭野、○
      verse: 1
    - text: 有居瑪雲者、業在迦密、甚富、有綿羊三千、山羊一千、適在迦密剪羊毛、
      verse: 2
    - text: 其人屬迦勒族、名拿八、剛愎凶惡、妻名亞比該、聰慧豔麗、
      verse: 3
    - text: 大衞在野、聞拿八剪羊毛、
      verse: 4
    - text: 遣少者十人、謂之曰、爾上迦密、往見拿八、託我名問其安、
      verse: 5
    - text: 曰、願爾畢生綏安、願爾舉家綏安、願爾凡所有者皆安、
      verse: 6
    - text: 我聞有人爲爾剪羊毛、昔爾牧者偕我、我未辱之、在迦密時、終無所失、
      verse: 7
    - text: 問爾少者、彼必告爾、我於佳日而至、故願少者得沾爾恩、隨爾手中所有、以賜爾僕、及爾子大衞、
      verse: 8
    - text: 大衞之少者至、依此言託大衞名告拿八、不贅一詞、
      verse: 9
    - text: 拿八曰、大衞爲誰、耶西之子爲誰、邇時僕逃其主者甚衆、
      verse: 10
    - text: 豈可以我餅水、及爲剪羊毛者所宰之肉、給於不知奚自之人乎、
      verse: 11
    - text: 少者旋歸、以斯言告大衞、
      verse: 12
    - text: 大衞謂從者曰、各佩劍、遂佩之、大衞亦佩劍、從大衞而上者、約四百人、留守什物者二百人、○
      verse: 13
    - text: 有少者一人、告拿八妻亞比該曰、大衞自野遣使、問我主安、主反詈之、
      verse: 14
    - text: 彼待我甚厚、我在野間與之往來、終不見辱、亦無所失、
      verse: 15
    - text: 我牧羊時、彼與我偕、晝夜爲我垣墉、
      verse: 16
    - text: 今當自籌、如何以行、蓋禍必及我主、與其全家、彼乃庸人、不可與言、
      verse: 17
    - text: 亞比該急取餅二百、酒二囊、已烹之羊五、烘穀五細亞、葡萄乾一百穗、無花果餅二百、俱負於驢、
      verse: 18
    - text: 謂其少者曰、爾先往、我後至、惟不告其夫拿八、
      verse: 19
    - text: 乘驢下山之坳、大衞率衆而來、與之相遇、
      verse: 20
    - text: 大衞曾曰、昔我在野、守此鄙夫所有、毫無遺失、實爲徒勞、蓋彼以惡報善、
      verse: 21
    - text: 凡屬彼者、我若留其一男、至於明晨、則願上帝罰大衞之敵維倍、○
      verse: 22
    - text: 亞比該見大衞、急下驢、伏地而拜、
      verse: 23
    - text: 跪其足下曰、我主歟、願咎歸於我、容婢進言、請垂聽焉、
      verse: 24
    - text: 求我主勿以庸人拿八爲意、其人與名相符、其名拿八、其人愚妄也、我主所遣之少者、婢不及見、
      verse: 25
    - text: 我主歟、耶和華旣禁爾流人之血、阻爾親手復仇、我指維生之耶和華、與爾生命以誓、願爾敵及謀害爾者、俱如拿八、
      verse: 26
    - text: 婢所攜之禮物、奉於我主、請以給相從之少者、
      verse: 27
    - text: 求赦婢過、我主爲耶和華戰、耶和華必鞏固我主之家、我主終身無疵可求、
      verse: 28
    - text: 人雖起而追爾、以索爾命、然我主之命、乃封於生命包中、與爾上帝耶和華偕、若夫敵之生命、耶和華則必棄擲之、如以繩發石焉、
      verse: 29
    - text: 迨耶和華踐其前言、施諸善於我主、立爲以色列君、
      verse: 30
    - text: 我主不以今日流無辜之血、爲己復仇、懷憂抱憾、耶和華厚待我主時、垂念爾婢、
      verse: 31
    - text: 大衞曰、以色列之上帝耶和華、今日遣爾迎我、當頌美之、
      verse: 32
    - text: 爾今阻我流人之血、親手復仇、爾智可稱、爾躬可讚、
      verse: 33
    - text: 以色列之上帝、維生之耶和華、阻我加害於爾、我指之而誓、如爾不速來迎、凡屬拿八者、至於明晨、不遺一男、
      verse: 34
    - text: 大衞受其物、曰、爾安然以歸、我聽爾言、徇爾情、
      verse: 35
    - text: 亞比該返至拿八、見其家中設宴、可擬王筵、拿八中心歡樂、醉甚、事無巨細、亞比該俱不以告、以待明晨、
      verse: 36
    - text: 詰朝、拿八宿酲已解、其妻告以此事、拿八心神喪失、塊然如石、
      verse: 37
    - text: 越十日、耶和華擊之、遂死、
      verse: 38
    - text: 大衞聞拿八死、則曰、我見辱於拿八、耶和華伸我之寃、又禁厥僕行惡、以拿八之惡歸於其首、當頌美之、大衞遣人語亞比該、欲娶爲室、
      verse: 39
    - text: 大衞之僕至迦密、見亞比該曰、大衞遣我至此、欲娶爾爲室、
      verse: 40
    - text: 亞比該遂起、俯伏於地、曰、爾婢爲役、以濯我主衆僕之足、
      verse: 41
    - text: 急起乘驢、五女相從、隨大衞之使而往、爲大衞妻、
      verse: 42
    - text: 大衞先娶耶斯列人亞希暖、二人俱爲其妻、
      verse: 43
    - text: 掃羅之女米甲、曾爲大衞之妻、掃羅使之改適迦琳人拉億子帕提、
      verse: 44
  - chapter: 26
    verses:
    - text: 西弗人至基比亞、見掃羅曰、大衞匿於曠野前之哈基拉山、
      verse: 1
    - text: 掃羅起、率其所簡以色列衆三千人、下至西弗野、以索大衞、
      verse: 2
    - text: 在曠野前之哈基拉山、建營途側、大衞居野、聞掃羅追之、
      verse: 3
    - text: 乃遣偵者、察知掃羅果至、
      verse: 4
    - text: 遂起、至掃羅建營之所、觀掃羅及其軍長尼珥子押尼珥所臥之處、掃羅臥於車營、民衆列營四周、
      verse: 5
    - text: 大衞謂赫人亞希米勒、及洗魯雅子約押弟亞比篩曰、誰願偕我、至掃羅營、亞比篩曰、我願偕往、
      verse: 6
    - text: 大衞與亞比篩夜至民所、見掃羅寢於車營、首旁有戟、插於地、押尼珥與民、四周而臥、
      verse: 7
    - text: 亞比篩謂大衞曰、今日上帝以敵付於爾手、許我以戟擊之、釘之於地、一擊而已、毋庸再擊、
      verse: 8
    - text: 大衞曰、毋加殺害、耶和華之受膏者、誰舉手攻之、而無罪乎、
      verse: 9
    - text: 又曰、我指維生之耶和華而誓、耶和華必擊之、或使及期而死、或使臨陳而亡、
      verse: 10
    - text: 耶和華之受膏者、願耶和華禁我舉手攻之、爾第取其首旁之戟、及其水甁而去、
      verse: 11
    - text: 於是大衞取戟及水甁、二人卽去、衆皆不見、不知不寤、以耶和華使其沉睡也、
      verse: 12
    - text: 大衞越至相對之所、遙立山巔、其間有隙甚巨、
      verse: 13
    - text: 呼民及尼珥子押尼珥曰、押尼珥歟、爾不答乎、押尼珥曰、爾爲誰、乃呼王乎、
      verse: 14
    - text: 大衞曰、爾非豪傑乎、以色列中誰可擬爾、有人入營、欲殺王、爾之主、曷不護衞之、
      verse: 15
    - text: 爾所爲者非善、我指維生之耶和華而誓、爾曹不衞爾主、耶和華之受膏者、宜死、試觀王戟、曁首旁之水甁安在、
      verse: 16
    - text: 掃羅識大衞聲、遂曰、我子大衞、此爾聲乎、大衞曰、王歟、我主、是我聲也、
      verse: 17
    - text: 又曰、我主追僕、曷故、我何所爲、我手中有何惡、
      verse: 18
    - text: 我主我王、請聽僕言、如耶和華激爾攻我、願其歆享祭物、若由人意、願耶和華詛之、蓋今逐我、不容附於耶和華之業、命我往事他神、
      verse: 19
    - text: 以色列王之出、乃索躍蚤、如人獵鶉於山、今願勿使我血、流於遠耶和華之地、
      verse: 20
    - text: 掃羅曰、我有罪矣、我子大衞可歸、今日爾以我命爲寶、我亦不復害爾、我爲人愚昧、謬妄之甚、
      verse: 21
    - text: 大衞曰、王戟在此、命一少者來取可也、
      verse: 22
    - text: 耶和華必依人公義誠實而報之、蓋今日耶和華付爾於我手、而我不願舉手攻其受膏者、
      verse: 23
    - text: 我今日以爾命爲重、願耶和華亦以我命爲重、且援我於諸難、
      verse: 24
    - text: 掃羅曰、我子大衞、願爾得福、爾將大有作爲、而獲勝焉、大衞遂行、掃羅亦歸、
      verse: 25
  - chapter: 27
    verses:
    - text: 大衞意謂、必有一日、我亡於掃羅手、不如遁入非利士地、掃羅則絕其望、不復索我於以色列境、我乃脫於其手、
      verse: 1
    - text: 遂起、與從者六百人、往投迦特王瑪俄子亞吉、
      verse: 2
    - text: 大衞與其二妻、耶斯列女亞希暖、及曾適拿八、迦密女亞比該、同僕從並眷聚、咸偕亞吉居於迦特、
      verse: 3
    - text: 或以大衞逃於迦特告掃羅、掃羅不復索焉、○
      verse: 4
    - text: 大衞謂亞吉曰、如沾爾恩、請以郊外之邑、賜我居處、何必偕王居京都乎、
      verse: 5
    - text: 亞吉賜以洗革拉、故洗革拉屬猶大王、迄於今日、○
      verse: 6
    - text: 大衞居非利士地、計一年有四月、
      verse: 7
    - text: 大衞與其從者、往侵基述人、基色人、亞瑪力人、此族素居斯土、自書珥至埃及、
      verse: 8
    - text: 大衞擊之、無論男女、不存其生、取牛羊驢駝及衣服、歸見亞吉、
      verse: 9
    - text: 亞吉曰、今日所侵何地、曰、猶大南境、耶拉篾南境、基尼南境、
      verse: 10
    - text: 大衞不生存男女、攜至迦特、蓋曰、恐其以我事告人云、大衞所爲如此、彼居非利士地、所爲常若是、
      verse: 11
    - text: 亞吉信大衞、曰、彼使其民以色列深恨之、必永爲我僕、
      verse: 12
  - chapter: 28
    verses:
    - text: 維時、非利士人集其軍旅、欲與以色列戰、亞吉謂大衞曰、爾知爾與從者、必在軍中、偕我而出、
      verse: 1
    - text: 大衞曰、僕之所爲、爾必知之、亞吉曰、如是、我立爾爲侍衞、恆保我首、○
      verse: 2
    - text: 撒母耳旣沒、以色列衆爲之哀悼、葬於故邑拉瑪、掃羅曾於國中、逐憑鬼者及巫覡、
      verse: 3
    - text: 非利士人咸集、往書念建營、掃羅集以色列衆、建營於基利波、
      verse: 4
    - text: 掃羅見非利士之軍旅、則懼、中心戰慄、
      verse: 5
    - text: 詢於耶和華、耶和華不以夢與烏陵先知答之、
      verse: 6
    - text: 掃羅謂其僕曰、爲我尋一女巫、我將就而問焉、僕曰、在隱多珥有女巫、
      verse: 7
    - text: 掃羅改裝易服而往、二人偕之、夜至婦所、曰、請爾憑神、爲我卜筮、我所稱其名者、可招之上、
      verse: 8
    - text: 婦曰、掃羅絕憑鬼者及巫覡於國中、彼之所爲、爾所知也、何設機檻、以害我命、致我於死乎、
      verse: 9
    - text: 掃羅指耶和華而誓曰、我指維生之耶和華而誓、爾不因此受刑、
      verse: 10
    - text: 婦曰、爲爾招誰上乎、曰、招撒母耳、
      verse: 11
    - text: 婦見撒母耳、則大聲而呼、謂掃羅曰、何欺我耶、爾乃掃羅、
      verse: 12
    - text: 王曰、勿畏、爾所見者何、婦曰、我見有神由地而出、
      verse: 13
    - text: 曰、其狀若何、曰、有一老者、身衣禮服、掃羅知爲撒母耳、則伏地而拜、
      verse: 14
    - text: 撒母耳謂掃羅曰、爾何擾我、使我上耶、掃羅曰、我甚窘急、非利士人將與我戰、上帝離我、不以先知與夢答我、故招爾至、示我以所當行、
      verse: 15
    - text: 撒母耳曰、耶和華旣已離爾、爲爾之敵、曷問我哉、
      verse: 16
    - text: 昔耶和華藉我所言、今行於爾、奪國於爾手、以畀爾鄰大衞、
      verse: 17
    - text: 爾不聽耶和華命、成其烈怒於亞瑪力、故今日耶和華以此加諸爾、
      verse: 18
    - text: 且將爾與以色列人、付於非利士人手、明日爾及爾子、必與我偕、以色列軍旅、亦付於非利士人手、
      verse: 19
    - text: 掃羅聞撒母耳言、懼甚、身仆於地、因其永朝永夕、飲食俱廢、遂致無力、
      verse: 20
    - text: 婦近掃羅、見其憂甚、謂之曰、婢聽王言、冒死不顧、遵諭而行、
      verse: 21
    - text: 請納婢言、容以片餅陳於爾前、食之、則可得力、以便遄征、
      verse: 22
    - text: 掃羅辭曰、我不食、僕與婦強之、乃允、起於地、坐於牀、
      verse: 23
    - text: 婦家有肥犢、遂速宰之、取麪摶之、炊無酵餅、
      verse: 24
    - text: 進於掃羅及其僕前、俱食之、是夜起而往、
      verse: 25
  - chapter: 29
    verses:
    - text: 非利士人集其軍旅於亞弗、以色列人建營於耶斯列泉旁、
      verse: 1
    - text: 非利士牧伯率軍、或百或千、向前而進、大衞與其從者偕亞吉、隨諸其後、
      verse: 2
    - text: 非利士牧伯曰、此希伯來人何爲、亞吉曰、此非以色列王掃羅臣僕大衞乎、彼與我偕、有日有年、自投誠至今、未見其有過、
      verse: 3
    - text: 牧伯怒亞吉曰、可使此人返爾所置之地、毋令偕我出戰、恐戰陳之間、反爲我敵、彼欲與其主和、何所需耶、非以我衆之首級乎、
      verse: 4
    - text: 昔有人舞蹈唱和曰、掃羅殺其千千、大衞殺其萬萬、非此大衞乎、
      verse: 5
    - text: 亞吉召大衞曰、我指維生之耶和華而誓、爾乃端正、偕我出入軍中、我視爲善、自爾來歸、未嘗見爾有惡、惟牧伯不愛爾、
      verse: 6
    - text: 今當安然以歸、勿使牧伯不悅、
      verse: 7
    - text: 大衞曰、我何所爲、自我從爾、至於今日、爾視爾僕有何事故、不容往攻我主我王之敵、
      verse: 8
    - text: 亞吉曰、爾在我前爲善、如上帝之使然、此我所知、但牧伯謂爾不可偕我往戰、
      verse: 9
    - text: 爾及爾主之僕、明晨夙興、及旦而去、
      verse: 10
    - text: 翌日、大衞與從者夙興、歸非利士地、非利士人遂往耶斯列、
      verse: 11
  - chapter: 30
    verses:
    - text: 越至三日、大衞與從者至洗革拉、亞瑪力人已侵南土、及洗革拉、且擊洗革拉而燬之、
      verse: 1
    - text: 其中婦女、無少長、悉虜之、不殺一人、俱攜之去、
      verse: 2
    - text: 大衞與從者至、見邑已燬、妻孥被虜、
      verse: 3
    - text: 遂皆大聲而哭、至於力盡乃已、
      verse: 4
    - text: 大衞二妻、耶斯列女亞希暖、及曾適迦密人拿八之亞比該、亦被虜、
      verse: 5
    - text: 民爲子女、衷懷苦惱、相語以石擊大衞、大衞窘甚、然恃其上帝耶和華、而強厥志、○
      verse: 6
    - text: 大衞謂祭司亞希米勒子亞比亞他曰、請攜聖衣至、亞比亞他遂攜之至、
      verse: 7
    - text: 大衞詢於耶和華曰、若追其軍、可及之乎、曰、追之必及、而反所有、
      verse: 8
    - text: 大衞與從者六百人、往至比梭溪、
      verse: 9
    - text: 有二百人憊甚、不能渡、故留於彼、惟大衞與四百人往追、
      verse: 10
    - text: 在田遇一埃及人、攜至大衞、給之以餅、飲之以水、
      verse: 11
    - text: 又給以無花果餅一角、葡萄乾二穗、食之、精神乃復、蓋彼歷三晝夜、未嘗飲食、
      verse: 12
    - text: 大衞曰、汝屬何人、奚自而來、曰、我乃埃及少者、爲亞瑪力人僕、三日前遘疾、見棄於主、
      verse: 13
    - text: 我軍曾侵基利提南方、與猶大境、攻迦勒之南、且燬洗革拉、
      verse: 14
    - text: 大衞曰、願導我至其軍乎、曰、爾指上帝以誓、必不殺我、不付我於主手、我則導爾至其軍、
      verse: 15
    - text: 旣至、見亞瑪力人徧布於地、飲食舞蹈、因在非利士地、及猶大境、攘奪貨財甚多故也、
      verse: 16
    - text: 大衞擊之、自黎明至次日之夕、除四百少者乘駝而遁外、無一得免者、
      verse: 17
    - text: 大衞盡返亞瑪力人所掠之物、拯其二妻、
      verse: 18
    - text: 無論少長子女、及所掠之物、大衞悉返之、未失其一、
      verse: 19
    - text: 且奪敵之牛羊、驅於其前、曰、此大衞所獲也、
      verse: 20
    - text: 大衞至二百人所、昔彼困憊、不能相從、留於比梭溪、今出迎大衞、與其從者、大衞前問其安、
      verse: 21
    - text: 大衞從者中、有惡人匪徒曰、彼不偕我往、所獲之物勿與、第其妻孥、可攜而去、
      verse: 22
    - text: 大衞曰、兄弟乎、耶和華旣輔翼我、以敵軍付於我手、其所賜之物、勿若是以行、
      verse: 23
    - text: 所言之事、誰欲從之、臨陳與守物者、所得維均、
      verse: 24
    - text: 是日大衞定此爲以色列之典章律例、至於今日、○
      verse: 25
    - text: 大衞至洗革拉、由所獲之物中、取而饋其友朋猶大長老、曰、自耶和華敵所獲之物、奉爾爲禮、
      verse: 26
    - text: 在伯特利、南土拉末、雅提珥、
      verse: 27
    - text: 亞羅珥、息末、以實提莫、
      verse: 28
    - text: 拉哈勒、耶拉篾諸邑、基尼諸邑、
      verse: 29
    - text: 何珥瑪、歌拉珊、亞撻、
      verse: 30
    - text: 希伯崙、及大衞與從者素所往來之地、俱有饋焉、
      verse: 31
  - chapter: 31
    verses:
    - text: 非利士人與以色列人戰、以色列人遁、在基利波山、見殺而仆、
      verse: 1
    - text: 非利士人急追掃羅及其子、殺其三子、約拿單、亞比拿達、麥基舒亞、
      verse: 2
    - text: 掃羅被攻、戰勢劇烈、射者追及之、窘急特甚、
      verse: 3
    - text: 謂執兵者曰、爾其拔劍刺我、免未受割者至、刺而侮我、執兵者懼甚、不敢奉命、掃羅遂伏劍而死、
      verse: 4
    - text: 執兵者見掃羅死、亦伏劍偕死、
      verse: 5
    - text: 是日掃羅與其三子、及執兵者、曁其僕從俱亡、
      verse: 6
    - text: 居山谷相對之所、與約但河東之以色列人、見以色列人遁、掃羅及子皆死、遂棄邑而逃、非利士人至而居之、○
      verse: 7
    - text: 翌日、非利士人來剝尸、見掃羅及三子、仆於基利波山、
      verse: 8
    - text: 乃斬掃羅首、剝其鎧甲、遣使至非利士四境、傳於偶像之廟、以及民間、
      verse: 9
    - text: 置其鎧甲於亞斯他錄廟、釘其尸於伯珊城垣、
      verse: 10
    - text: 基列雅比居民、聞非利士人待掃羅之事、
      verse: 11
    - text: 壯士咸起、竟夕而行、自伯珊城垣、取掃羅及其子之尸、攜至雅比焚之、
      verse: 12
    - text: 取其骸骨、葬於雅比垂絲柳下、禁食七日、
      verse: 13
  name: I Samuel
- chapters:
  - chapter: 1
    verses:
    - text: 掃羅沒後、大衞戮亞瑪力人而歸、居洗革拉二日、
      verse: 1
    - text: 越至三日、有人自掃羅營來、其衣撦裂、其首蒙塵、詣大衞、伏地而拜、
      verse: 2
    - text: 大衞曰、爾奚自、曰、自以色列營、逃遁而至、
      verse: 3
    - text: 大衞曰、其事若何、請以告我、曰、民自陳而遁、仆斃者衆、掃羅及其子約拿單亦死、
      verse: 4
    - text: 大衞問來告之少者曰、掃羅及其子約拿單死、爾安知之、
      verse: 5
    - text: 少者曰、吾偶於基利波山、見掃羅倚其槍、車騎追襲甚急、
      verse: 6
    - text: 彼回顧見我、則呼我、我曰、我在此、
      verse: 7
    - text: 曰、爾爲誰、曰、亞瑪力人也、
      verse: 8
    - text: 曰、請立我側而殺我、因我昏眩、而命猶存、
      verse: 9
    - text: 吾知彼旣傾覆、不能生活、遂立其側而殺之、取其首上之冕、臂上之釧、攜詣吾主、
      verse: 10
    - text: 大衞遂裂己衣、從者亦然、
      verse: 11
    - text: 爲掃羅及其子約拿單、與耶和華之民、以色列家、哀悼哭泣、禁食至暮、以其隕於刃也、
      verse: 12
    - text: 大衞謂來告之少者曰、汝籍何處、曰、我乃亞瑪力旅人之子也、
      verse: 13
    - text: 大衞曰、爾伸手殺耶和華之受膏者、何不懼乎、
      verse: 14
    - text: 大衞召一少者曰、前攻之、遂擊斃之、
      verse: 15
    - text: 大衞曰、爾血歸於爾首、爾口自證殺耶和華之受膏者、○
      verse: 16
    - text: 大衞爲掃羅及其子約拿單、作哀歌而悼之、
      verse: 17
    - text: 其歌名曰弓歌、命教猶大人、載於雅煞珥紀、
      verse: 18
    - text: 歌曰、以色列歟、爾之榮光滅於崇邱、英武者其亡乎、
      verse: 19
    - text: 毋告於迦特、毋播於亞實基倫衢、恐非利士女歡欣、未受割者之女奏凱、
      verse: 20
    - text: 基利波山歟、願爾不霑雨露、無田可產祭品、蓋英武者之干見汚於彼、掃羅之干、如未受膏者之干然、
      verse: 21
    - text: 飲見殺者之血、剖英武者之脂、約拿單之弓不卻退、掃羅之劍不徒返、
      verse: 22
    - text: 掃羅及約拿單、生時相愛相悅、沒時亦弗相離、二人疾於鷹、強於獅、
      verse: 23
    - text: 以色列女歟、爾其爲掃羅哀哭、彼曾慨然衣爾以絳衣、加金飾於爾服、
      verse: 24
    - text: 英武者其隕於陳乎、約拿單見殺於爾之崇邱、
      verse: 25
    - text: 吾兄約拿單歟、我爲爾悲傷、我悅爾殊甚、爾愛我之情奇異、深於愛婦女之情、
      verse: 26
    - text: 英武者其隕乎、戰具其亡乎、
      verse: 27
  - chapter: 2
    verses:
    - text: 厥後、大衞詢於耶和華曰、我往猶大之邑可否、耶和華曰、可、曰、當往何邑、曰、希伯崙、
      verse: 1
    - text: 大衞遂往、其二妻、耶斯列女亞希暖、與曾適迦密人拿八之亞比該亦往、
      verse: 2
    - text: 大衞率從者、及其眷聚咸至、居希伯崙諸邑、
      verse: 3
    - text: 猶大人至、膏大衞爲猶大族王、○
      verse: 4
    - text: 或告大衞曰、葬掃羅者、乃基列雅比人也、大衞遣使詣基列雅比人曰、爾厚待爾主掃羅而葬之、願耶和華錫嘏於爾、
      verse: 5
    - text: 爾旣行此、願耶和華以仁慈誠實待爾、我亦報爾之恩、
      verse: 6
    - text: 爾主掃羅旣沒、猶大族膏我爲其王、爾當強乃手而奮勇、○
      verse: 7
    - text: 掃羅軍長尼珥子押尼珥、攜掃羅子伊施波設濟河、至瑪哈念、
      verse: 8
    - text: 立之爲王、治基列、亞書利、耶斯列、以法蓮、便雅憫、及以色列衆、
      verse: 9
    - text: 掃羅子伊施波設立爲以色列王、時年四十、在位二年、惟猶大族從大衞、
      verse: 10
    - text: 大衞在希伯崙爲猶大族王、歷七年有六月、○
      verse: 11
    - text: 尼珥子押尼珥、及掃羅子伊施波設之臣僕、出瑪哈念、至基遍、
      verse: 12
    - text: 洗魯雅子約押、及大衞之臣僕亦出、相遇於基遍池側、一軍坐池左、一軍坐池右、
      verse: 13
    - text: 押尼珥謂約押曰、任少者起而戲於我前、約押曰、可、
      verse: 14
    - text: 遂起、各如其數而過、屬便雅憫、及掃羅子伊施波設者十二人、大衞之僕從十二人、
      verse: 15
    - text: 互相執首、以刃刺脇、彼此偕仆、故其處稱曰希利甲哈素林、卽在基遍、
      verse: 16
    - text: 是日戰勢劇烈、押尼珥與以色列人、敗於大衞之僕從前、
      verse: 17
    - text: 有洗魯雅三子、約押、亞比篩、亞撒黑在彼、亞撒黑足疾如野鹿、
      verse: 18
    - text: 追襲押尼珥、不偏於左、不偏於右、
      verse: 19
    - text: 押尼珥回顧曰、汝爲亞撒黑乎、曰、是也、
      verse: 20
    - text: 曰、爾其偏於左右、執一少者、奪其兵甲、惟亞撒黑仍追不舍、
      verse: 21
    - text: 押尼珥曰、其偏之、不我追、奚使我擊爾仆地、若然、我何面目、與爾兄約押相見、
      verse: 22
    - text: 惟彼弗偏、於是押尼珥以槍鐏刺其腹、自後而出、遂仆而死、凡至其死所者、皆止焉、
      verse: 23
    - text: 約押及亞比篩追押尼珥、至基亞相對之亞瑪岡、在基遍野之道、時日入矣、
      verse: 24
    - text: 便雅憫人咸集、從押尼珥、成爲一隊、立於岡巔、
      verse: 25
    - text: 押尼珥呼約押曰、刃之吞人、永不已乎、豈不知終必有苦乎、民追兄弟、爾不止之、將至何時、
      verse: 26
    - text: 約押曰、我指維生上帝而誓、如爾無言啟釁、則民清晨已返、不追兄弟、
      verse: 27
    - text: 於是約押吹角、民衆乃止、不追以色列人、不復戰鬬、
      verse: 28
    - text: 押尼珥及其從者、終夜而行、經亞拉巴、濟約但、越畢倫、至瑪哈念、○
      verse: 29
    - text: 約押追押尼珥而歸、集其民衆、大衞僕從少十九人、及亞撒黑、
      verse: 30
    - text: 便雅憫人及押尼珥之從者、爲大衞僕從所殺者、三百六十人、
      verse: 31
    - text: 衆舁亞撒黑、葬於父墓、在伯利恆、約押及從者、終夜而行、至希伯崙、時適黎明、
      verse: 32
  - chapter: 3
    verses:
    - text: 掃羅家與大衞家、相戰日久、大衞漸強、掃羅家漸弱、○
      verse: 1
    - text: 大衞在希伯崙生子、長暗嫩、乃耶斯列女亞希暖所出、
      verse: 2
    - text: 次基利押、乃曾適迦密人拿八之亞比該所出、三押沙龍、乃基述王達買女瑪迦之子、
      verse: 3
    - text: 四亞多尼雅、乃哈及之子、五示法提雅、乃亞比他之子、
      verse: 4
    - text: 六以特念、乃大衞妻以格拉所出、此皆大衞在希伯崙所生者、○
      verse: 5
    - text: 掃羅家與大衞家相戰時、押尼珥在掃羅家自強、
      verse: 6
    - text: 昔掃羅有妃利斯巴、愛亞之女也、伊施波設謂押尼珥曰、爾何與我父之妃同室、
      verse: 7
    - text: 押尼珥聞言、怒甚、曰、我豈爲猶大之犬首乎、我厚待爾父掃羅家、及其兄弟友朋、不以爾付於大衞手、今日乃以此婦罪我、
      verse: 8
    - text: 耶和華曾與大衞誓、我必爲大衞成其事、否則願上帝罰我維倍、
      verse: 9
    - text: 我必奪國於掃羅家、立大衞之位、治以色列及猶大、自但至別是巴、
      verse: 10
    - text: 伊施波設畏押尼珥、不答一詞、○
      verse: 11
    - text: 押尼珥遣使見大衞曰、斯土屬誰乎、又曰、爾與我約、我手必助爾、使以色列衆悉歸爾、
      verse: 12
    - text: 曰、善、我與爾約、惟索一事、爾來見時、必攜掃羅女米甲至、否則毋覿我面、
      verse: 13
    - text: 大衞遣使見掃羅子伊施波設曰、以我妻米甲反我、卽昔我以非利士人之陽皮一百所聘者、
      verse: 14
    - text: 伊施波設遣使、自其夫拉億子帕鐵取之、
      verse: 15
    - text: 夫隨其後、且行且哭、偕至巴戶琳、押尼珥謂之曰、歸哉、乃歸、○
      verse: 16
    - text: 押尼珥曾與以色列長老相議曰、昔爾求大衞爲爾王、
      verse: 17
    - text: 今可行之、蓋耶和華論大衞曰、我必藉我僕大衞手、拯我民以色列、脫於非利士人、及諸敵之手、
      verse: 18
    - text: 押尼珥亦與便雅憫人言之、遂往希伯崙、以以色列及便雅憫家所願者、告大衞、
      verse: 19
    - text: 押尼珥與從者二十人、至希伯崙見大衞、大衞爲之設筵、
      verse: 20
    - text: 押尼珥謂大衞曰、我將啟行、集以色列衆、歸我主我王、與爾立約、使爾隨心所欲而王、大衞遣押尼珥、遂安然而去、
      verse: 21
    - text: 約押及大衞之臣僕、侵敵而歸、大獲貨財、時、押尼珥不與大衞共在希伯崙、已被遣安然而去、
      verse: 22
    - text: 約押與其軍旅旣至、或告約押曰、尼珥子押尼珥來見王、而王遣之、彼安然而去矣、
      verse: 23
    - text: 約押詣王曰、爾何所爲、押尼珥來見、奚爲遣之、而彼已去、
      verse: 24
    - text: 爾知尼珥子押尼珥至此、乃欺爾也、欲窺爾之出入、與爾凡所爲耳、
      verse: 25
    - text: 約押旣出、遂遣使追押尼珥、自西拉井攜之返、而大衞不知也、
      verse: 26
    - text: 押尼珥返希伯崙、約押引至邑門、佯欲私語、刺其腹、致之死、以報流弟亞撒黑血之仇、
      verse: 27
    - text: 大衞聞之、曰、流尼珥子押尼珥之血、我與我國、在耶和華前、永無罪辜、
      verse: 28
    - text: 願歸約押之首、與其父全家、願約押家、或患白濁、或患癩疾、或扶杖而行、或隕沒於刃、或乏食、歷世不絕其人、
      verse: 29
    - text: 約押及弟亞比篩戮押尼珥、因其於基遍戰場、殺其弟亞撒黑故也、○
      verse: 30
    - text: 大衞命約押與相從之衆曰、裂衣束麻、哀悼於押尼珥前、大衞王隨柩而行、
      verse: 31
    - text: 葬押尼珥於希伯崙、王於墓旁大聲而哭、民衆亦哭、
      verse: 32
    - text: 王悼押尼珥曰、押尼珥之死、可如庸人之亡乎、
      verse: 33
    - text: 爾手未縛、爾足未桎、爾之隕沒、猶人之亡於匪類也、民復哭之、
      verse: 34
    - text: 日尚未入、民咸至、請大衞食餅、大衞誓曰、如日未入、而我食餅、或食他物、願上帝罰我維倍、
      verse: 35
    - text: 民見此、則悅、凡王所爲、民皆悅之、
      verse: 36
    - text: 當日以色列民衆、咸知殺尼珥子押尼珥、非由於王、
      verse: 37
    - text: 王謂臣僕曰、汝豈不知今日在以色列中、爲牧伯爲大人者隕沒乎、
      verse: 38
    - text: 我雖受膏爲王、今猶荏弱、此洗魯雅之子、逼我太甚、願耶和華依惡人之惡而報之、
      verse: 39
  - chapter: 4
    verses:
    - text: 掃羅子伊施波設聞押尼珥死於希伯崙、則喪膽、以色列衆亦悚惶、
      verse: 1
    - text: 掃羅子有隊長二人、一名巴拿、一名利甲、皆便雅憫族、比錄人臨門子也、蓋比錄屬便雅憫、
      verse: 2
    - text: 昔比錄人遁於基他音、至今仍旅於彼、○
      verse: 3
    - text: 掃羅子約拿單有一子名米非波設、跛者也、昔掃羅及約拿單之音耗、自耶斯列傳至時、子方五歲、媼抱之而遁、疾趨、子墜致跛、○
      verse: 4
    - text: 一日比錄人臨門子利甲巴拿、於炎熱時、至伊施波設家、值其午寢、
      verse: 5
    - text: 入室、佯欲取麥、
      verse: 6
    - text: 見伊施波設偃臥於牀、則刺其腹而殺之、斬其首、取之而去、由亞拉巴道、終夜而行、
      verse: 7
    - text: 攜伊施波設之首、至希伯崙、見大衞王曰、爾敵掃羅索爾命、試觀其子伊施波設之首在此、今日耶和華報我主我王之仇於掃羅、及其後裔、
      verse: 8
    - text: 大衞謂之曰、我指贖我命脫諸難、維生之耶和華以誓、
      verse: 9
    - text: 昔有人告我曰、掃羅已死、以爲報嘉音、我執而戮之於洗革拉、此我爲其報信音所加之賞也、
      verse: 10
    - text: 況惡人入義者之室、殺之於牀、我豈不討其血於爾、絕爾於地乎、
      verse: 11
    - text: 遂命少者戮之、斷其手足、懸於希伯崙池側、取伊施波設首、葬於希伯崙押尼珥之墓、
      verse: 12
  - chapter: 5
    verses:
    - text: 以色列支派咸至希伯崙、見大衞曰、我乃爾之骨肉、
      verse: 1
    - text: 昔掃羅爲我王時、爾率以色列人出入、耶和華謂爾曰、爾必爲我民以色列之牧、而作其君、
      verse: 2
    - text: 以色列長老、咸至希伯崙見王、大衞王在希伯崙、於耶和華前與之立約、遂膏大衞爲以色列王、
      verse: 3
    - text: 大衞卽位時、年三十、在位四十年、
      verse: 4
    - text: 在希伯崙爲猶大王、歷七年有六月、在耶路撒冷爲以色列及猶大王、歷三十三年、○
      verse: 5
    - text: 王及從者往耶路撒冷、攻斯土之耶布斯人、耶布斯人謂大衞曰、爾必不得入此、瞽者跛者必逐爾、意謂大衞不能入也、
      verse: 6
    - text: 然大衞取錫安之保障、卽大衞城、
      verse: 7
    - text: 當日大衞曰、擊耶布斯人者、其至水溝、擊大衞中心所惡之跛者瞽者、故成諺曰、有彼瞽者跛者、人不能入其室、
      verse: 8
    - text: 大衞居其保障、名之曰大衞城、在米羅之內、四周築垣、
      verse: 9
    - text: 大衞日漸昌大、萬軍之上帝耶和華偕之、○
      verse: 10
    - text: 推羅王希蘭遣使見大衞、攜香柏及木工石工而至、爲大衞建宮室、
      verse: 11
    - text: 大衞乃知耶和華立之爲以色列王、且爲其民以色列振興其國、○
      verse: 12
    - text: 大衞至自希伯崙、在耶路撒冷又娶后妃、誕生子女、
      verse: 13
    - text: 在耶路撒冷所生者、其名如左、沙母亞、朔罷、拿單、所羅門、
      verse: 14
    - text: 益轄、以利書亞、尼斐、雅非亞、
      verse: 15
    - text: 以利沙瑪、以利雅大、以利法列、○
      verse: 16
    - text: 非利士人聞大衞受膏爲以色列王、咸至而索之、大衞聞之、乃入保障、
      verse: 17
    - text: 非利士人旣至、布於利乏音谷、
      verse: 18
    - text: 大衞詢於耶和華曰、我往攻非利士人可否、爾付之於我手乎、耶和華曰、往哉、我必付之於爾手、
      verse: 19
    - text: 大衞遂至巴力毘拉心、擊之於彼、則曰、耶和華破敵於我前、如水之衝流然、故其名地曰巴力毘拉心、
      verse: 20
    - text: 敵遺其偶像、大衞與從者取之、○
      verse: 21
    - text: 非利士人復至、布於利乏音谷、
      verse: 22
    - text: 大衞詢於耶和華、耶和華曰、毋往迎之、宜遶其後、於桑林相對之所攻之、
      verse: 23
    - text: 聞桑杪有步履之聲、則急往、蓋耶和華先爾而行、擊非利士軍旅、
      verse: 24
    - text: 大衞遵耶和華命、擊非利士人、自迦巴至基色、
      verse: 25
  - chapter: 6
    verses:
    - text: 大衞又集以色列中所簡三萬人、
      verse: 1
    - text: 起而率之至巴拉猶大、欲舁上帝之匱、此匱乃以居基路伯上、萬軍之耶和華名而名者、
      verse: 2
    - text: 取上帝之匱、載於新車、自山中亞比拿達室而出、亞比拿達之子烏撒亞希約御車、
      verse: 3
    - text: 載匱自亞比拿達室而出、亞希約行於匱前、
      verse: 4
    - text: 大衞與以色列家、舞蹈於耶和華前、以松木樂器、及琴瑟鼓鈸鑼作樂、
      verse: 5
    - text: 至拿艮禾場、牛蹶、烏撒伸手扶上帝匱、
      verse: 6
    - text: 耶和華怒烏撒、因其過而擊之、遂死於上帝匱側、
      verse: 7
    - text: 耶和華擊烏撒、大衞不悅、稱其地曰毘列斯烏撒、至於今日、
      verse: 8
    - text: 是日大衞畏耶和華、曰、耶和華之匱、何可至我所、
      verse: 9
    - text: 故大衞不舁耶和華匱入大衞城、至於己所、乃轉舁至迦特人俄別以東室、
      verse: 10
    - text: 耶和華匱在迦特人俄別以東室三月、耶和華錫嘏於俄別以東、及其全家、
      verse: 11
    - text: 或告大衞王曰、耶和華緣上帝之匱、錫嘏於俄別以東家、及凡所有、大衞遂往、懽然舁上帝匱、自俄別以東室、至大衞城、
      verse: 12
    - text: 舁耶和華匱者旣行六步、大衞獻牛與肥犢各一、
      verse: 13
    - text: 大衞衣枲聖衣、竭力舞蹈於耶和華前、
      verse: 14
    - text: 大衞及以色列家歡呼吹角、舁耶和華匱而至、
      verse: 15
    - text: 耶和華匱入大衞城時、掃羅女米甲自牖而窺、見大衞王踴躍舞蹈於耶和華前、中心鄙夷之、
      verse: 16
    - text: 衆舁耶和華匱而入、置於其所、在大衞所張之幕、大衞獻燔祭及酬恩祭於耶和華、
      verse: 17
    - text: 獻祭已畢、則以萬軍之耶和華名、爲民祝嘏、
      verse: 18
    - text: 頒賜以色列衆、無論男女、各得餅一方、肉一臠、葡萄乾餅一方、民衆乃歸、○
      verse: 19
    - text: 大衞歸、爲眷聚祝嘏、掃羅女米甲出迓曰、今日以色列王、何其榮哉、於臣僕之婢前露體、若鄙夫之無恥、
      verse: 20
    - text: 大衞曰、我之爲此、乃在耶和華前、彼簡我超於爾父、及其全家、立我爲其民以色列之君、故我必舞蹈於其前、
      verse: 21
    - text: 今必更爲鄙陋、自視卑賤、惟爾所言之婢、必尊崇我、
      verse: 22
    - text: 掃羅女米甲至死無子、
      verse: 23
  - chapter: 7
    verses:
    - text: 王居宮室、耶和華錫以綏安、得免四周諸敵之擾、
      verse: 1
    - text: 王謂先知拿單曰、我居香柏之室、而上帝之匱乃在帳中、
      verse: 2
    - text: 拿單曰、爾其從心所欲而行、蓋耶和華偕爾、
      verse: 3
    - text: 是夜耶和華諭拿單曰、
      verse: 4
    - text: 往告我僕大衞曰、耶和華云、爾爲我建室以居乎、
      verse: 5
    - text: 我自導以色列族出埃及、至於今日、未嘗居室、乃行於帷幕中、
      verse: 6
    - text: 凡我與以色列人偕行之地、豈曾語所命牧我民以色列支派之一者曰、曷不爲我建香柏之室乎、
      verse: 7
    - text: 故當謂我僕大衞曰、萬軍之耶和華云、我自羊牢中、羊羣後、取爾爲我民以色列之君、
      verse: 8
    - text: 爾之所往、我皆與偕、絕爾諸敵、將錫爾大名、如世間大人之名、
      verse: 9
    - text: 我欲爲我民以色列定一區域、而栽植之、使居己所、不復遷移、不復遭惡類之窘迫、有如疇昔、
      verse: 10
    - text: 及我命士師治我民以色列時、我必使爾安居、得免諸敵之擾、且耶和華告爾、耶和華必爲爾建立家室、
      verse: 11
    - text: 迨爾之日已盈、與列祖偕眠、我必立爾所出之裔以嗣爾、鞏固其國、
      verse: 12
    - text: 彼將爲我名建室、我必固其國位、歷久弗替、
      verse: 13
    - text: 我將爲其父、彼將爲我子、彼若作惡、我必以人之杖、世人之鞭責之、
      verse: 14
    - text: 惟我仁慈不離之、如昔奪之於掃羅、卽我爲爾所棄者、
      verse: 15
    - text: 爾家爾國必堅立、爾位必堅定、至於永遠、
      verse: 16
    - text: 拿單循此諸言、依此啟示、告大衞、○
      verse: 17
    - text: 大衞王入坐於耶和華前、曰、主耶和華歟、我何人斯、我家若何、爾乃導我至此乎、
      verse: 18
    - text: 主耶和華歟、此於爾目、猶以爲小、爾又言及爾僕之家、至於久遠、主耶和華歟、此豈世人所常有乎、
      verse: 19
    - text: 主耶和華歟、大衞更有何辭、蓋爾洞悉爾僕、
      verse: 20
    - text: 爾行此大事、乃踐爾言、循爾志、使僕知之、
      verse: 21
    - text: 耶和華上帝歟、惟爾爲大、依我所聞、無可比擬、爾外無他上帝、
      verse: 22
    - text: 地上何民、如爾民以色列、上帝親往贖之、以爲己民、而顯己名、且爲爾國、行大而可畏之事、驅逐列邦、及其諸神、於爾自埃及所贖之民前、
      verse: 23
    - text: 爾立以色列民、永爲爾民、爾耶和華爲其上帝、
      verse: 24
    - text: 耶和華上帝歟、爾論爾僕、與其家所言者、求爾堅固之、至於永遠、如言而行、
      verse: 25
    - text: 願人永尊爾名爲大、曰、萬軍之耶和華、乃治以色列之上帝、爾僕大衞之家、必堅立於爾前、
      verse: 26
    - text: 萬軍之耶和華、以色列之上帝歟、旣啟示爾僕曰、我必爲爾建立家室、故爾僕敢以此而求、
      verse: 27
    - text: 主耶和華歟、爾乃上帝、所言眞實、以此福許爾僕、
      verse: 28
    - text: 今願錫嘏於爾僕家、俾永存於爾前、主耶和華歟、爾旣言之、願爾僕家永享爾福、
      verse: 29
  - chapter: 8
    verses:
    - text: 厥後、大衞擊非利士人服之、奪京都之權於其手、
      verse: 1
    - text: 又擊摩押、使其人伏地、以繩量度、殺戮者二繩之長、生存者一繩有奇、摩押人遂服役於大衞、而納貢焉、
      verse: 2
    - text: 瑣巴王利合子哈大底謝、往河欲恢復其權時、大衞擊之、
      verse: 3
    - text: 虜其騎兵一千七百、步卒二萬、御車之馬、則斷其筋、惟存百乘之馬、
      verse: 4
    - text: 大馬色之亞蘭人、來助瑣巴王哈大底謝、大衞擊殺其人二萬二千、
      verse: 5
    - text: 大衞置戍於大馬色之亞蘭、亞蘭人遂服役於大衞、而納貢焉、大衞無論何往、耶和華使之獲勝、
      verse: 6
    - text: 大衞奪哈大底謝臣僕之金盾、攜至耶路撒冷、
      verse: 7
    - text: 又自屬哈大底謝之比他比羅他二邑、取銅甚多、
      verse: 8
    - text: 哈大底謝屢與哈馬王陀以戰、陀以聞大衞擊敗哈大底謝全軍、遂遣子約蘭見大衞王問安、爲之祝嘏、約蘭攜金銀銅諸器、
      verse: 9
    - text: 哈大底謝屢與哈馬王陀以戰、陀以聞大衞擊敗哈大底謝全軍、遂遣子約蘭見大衞王問安、爲之祝嘏、約蘭攜金銀銅諸器、
      verse: 10
    - text: 大衞王區別此物、獻於耶和華、與曩昔所獻降國之金銀同、
      verse: 11
    - text: 卽自亞蘭、摩押、亞捫、非利士、亞瑪力諸族、及瑣巴王利合子哈大底謝所獲之物、
      verse: 12
    - text: 大衞於鹽谷、擊殺亞蘭人一萬八千而歸、得其名譽、
      verse: 13
    - text: 置戍於以東全國、以東人咸服役於大衞、大衞無論何往、耶和華使之獲勝、○
      verse: 14
    - text: 大衞爲以色列全族之王、爲其民衆施行公義、
      verse: 15
    - text: 洗魯雅子約押爲軍長、亞希律子約沙法爲史官、
      verse: 16
    - text: 亞希突子撒督、與亞比亞他子亞希米勒爲祭司、西萊雅爲繕寫、
      verse: 17
    - text: 耶何耶大子比拿雅統轄基利提人、比利提人、大衞衆子爲相、
      verse: 18
  - chapter: 9
    verses:
    - text: 大衞曰、掃羅家尚有遺存者乎、我緣約拿單故、將施仁慈於彼、
      verse: 1
    - text: 掃羅家有僕名洗巴、或召之見大衞、王曰、爾洗巴乎、曰、僕是也、
      verse: 2
    - text: 王曰、掃羅家尚有人乎、我以上帝之仁慈待之、洗巴曰、約拿單尚有一子、跛者也、
      verse: 3
    - text: 王曰、彼何在、曰、在羅底巴亞米利子瑪吉家、
      verse: 4
    - text: 大衞王遣人自羅底巴亞米利子瑪吉家、攜之而至、
      verse: 5
    - text: 掃羅孫、約拿單子米非波設詣大衞、伏地而拜、大衞曰、米非波設歟、曰、爾僕在此、
      verse: 6
    - text: 大衞曰、毋懼、我緣爾父約拿單故、必施仁慈於爾、以爾祖掃羅之田、悉反於爾、爾可恆食於我席、
      verse: 7
    - text: 米非波設拜曰、僕何人斯、若此死犬、而得爾之眷顧乎、
      verse: 8
    - text: 王呼掃羅僕洗巴曰、凡屬掃羅及其家者、我已咸賜爾主之子、
      verse: 9
    - text: 爾與爾子爾僕、必爲之耕田、納其所產、使爾主之子有糧可食、惟爾主之子米非波設、必恆食於我席、洗巴有子十五人、僕二十人、
      verse: 10
    - text: 洗巴謂王曰、我主我王所命、爾僕必悉行之、米非波設乃食於王席、與王子同、
      verse: 11
    - text: 米非波設有幼子名米迦、凡居洗巴家者、皆爲米非波設之僕、
      verse: 12
    - text: 米非波設居耶路撒冷、恆食於王席、二足俱跛、
      verse: 13
  - chapter: 10
    verses:
    - text: 厥後、亞捫族王沒、其子哈嫩嗣位、
      verse: 1
    - text: 大衞曰、昔哈嫩父拿轄施仁慈於我、今我將施仁慈於其子哈嫩、遂遣僕往、唁其喪父、大衞僕至亞捫族地、
      verse: 2
    - text: 亞捫族之牧伯謂其主哈嫩曰、大衞遣唁者詣爾、爾意大衞果敬爾父乎、大衞遣僕詣爾、詎非窺察此城、而傾之耶、
      verse: 3
    - text: 哈嫩遂執大衞僕、薙其鬚之半、中斷其衣至臀、而遣之歸、
      verse: 4
    - text: 其人深以爲恥、或以告大衞、乃遣人迎之曰、可居耶利哥、俟鬚長而後歸、○
      verse: 5
    - text: 亞捫族知己爲大衞所惡、遂遣人募伯利合與瑣巴之亞蘭人、步卒二萬、及瑪迦王所偕之人一千、陀伯人一萬二千、
      verse: 6
    - text: 大衞聞之、則遣約押率勇士全軍、
      verse: 7
    - text: 亞捫族出、列陳於邑門、瑣巴利合之亞蘭人、及陀伯人、瑪迦人、別列於野、
      verse: 8
    - text: 約押見其前後列陳、則簡以色列之精兵、陳列行伍、以禦亞蘭人、
      verse: 9
    - text: 以餘軍付弟亞比篩、陳列行伍、以禦亞捫族、
      verse: 10
    - text: 曰、如亞蘭人強於我、爾則助我、如亞捫人強於爾、我則助爾、
      verse: 11
    - text: 宜強乃志、爾我當爲我民、及我上帝邑、爲大丈夫、願耶和華成其所欲、
      verse: 12
    - text: 約押與所偕之民、進與亞蘭人戰、亞蘭人遁於其前、
      verse: 13
    - text: 亞捫族見亞蘭人遁、亦遁於亞比篩前、而入於邑、約押遂離亞捫族、返耶路撒冷、○
      verse: 14
    - text: 亞蘭人見己爲以色列所敗、則咸集焉、
      verse: 15
    - text: 哈大底謝遣使招河外之亞蘭人出、遂至希蘭、哈大底謝之軍長朔法率之、
      verse: 16
    - text: 或告大衞、遂集以色列衆、濟約但、至希蘭、亞蘭人列陳、與大衞戰、
      verse: 17
    - text: 亞蘭人遁於以色列衆前、大衞戮其戰車七百乘之卒、騎兵四萬、擊其軍長朔法、致死於彼、
      verse: 18
    - text: 臣服哈大底謝之諸王、見其爲以色列所敗、遂與以色列修好、而服事之、嗣後亞蘭人不敢助亞捫族、
      verse: 19
  - chapter: 11
    verses:
    - text: 歲初、列王出戰時、大衞遣約押偕其臣僕、及以色列衆出、遂敗亞捫族、圍拉巴、大衞居於耶路撒冷、○
      verse: 1
    - text: 日夕大衞自牀起、遊行於宮巔、見一婦沐浴、貌甚美、
      verse: 2
    - text: 大衞遣人問婦爲誰、或曰、非以連女、赫人烏利亞妻拔示巴乎、
      verse: 3
    - text: 大衞遣使取之、旣至、濯其不潔、大衞與之同寢、婦乃歸、
      verse: 4
    - text: 婦懷姙、遣人告大衞曰、我懷姙矣、
      verse: 5
    - text: 大衞遣人諭約押曰、遣赫人烏利亞見我、約押遂遣之入覲、
      verse: 6
    - text: 烏利亞旣至、大衞問約押若何、民衆之況若何、戰事之效若何、
      verse: 7
    - text: 又謂烏利亞曰、爾其歸家濯足、烏利亞出王宮、王賜饌隨其後、
      verse: 8
    - text: 惟烏利亞寢於宮門、與其主之僕偕、不歸私第、
      verse: 9
    - text: 或告大衞曰、烏利亞未歸其第、大衞謂烏利亞曰、爾非自遄征而至乎、奚不歸第、
      verse: 10
    - text: 烏利亞曰、匱及以色列猶大族、咸居柴柵、我主約押與我主之僕、屯於田野、我豈可歸第飲食、與妻偕寢乎、我指爾及爾生命以誓、我決不爲此、
      verse: 11
    - text: 大衞曰、今日仍居於此、明日我遣爾往、烏利亞是日居耶路撒冷、
      verse: 12
    - text: 翌日、大衞召之、乃飲食於其前、大衞使之醉、至夕而出、仍寢於牀、與其主之僕偕、不歸其第、
      verse: 13
    - text: 詰朝、大衞致書約押、付於烏利亞手以達、
      verse: 14
    - text: 書曰、可置烏利亞於前茅、劇戰之處、爾衆則退、俾其被擊而死、
      verse: 15
    - text: 約押窺城、知敵勇士所在、則委烏利亞於彼、
      verse: 16
    - text: 邑人出、與約押戰、大衞之僕、沒者數人、赫人烏利亞亦死、
      verse: 17
    - text: 約押遣人以戰事告大衞、
      verse: 18
    - text: 囑使者曰、爾以戰事告王旣畢、
      verse: 19
    - text: 如王怒曰、爾何迫城以戰、豈不知敵必自城而射乎、
      verse: 20
    - text: 耶路比設子亞比米勒爲誰所擊、非婦自城擲磨石於其身、而彼死於提備斯乎、爾傅於城何耶、則曰、爾僕赫人烏利亞亦死、
      verse: 21
    - text: 使者遂行、見大衞、以約押所命告之、
      verse: 22
    - text: 曰、敵勝於我、出而逆我於野、我追襲之、逼近城門、
      verse: 23
    - text: 射者自城射爾僕、王之僕中、數人隕亡、爾僕赫人烏利亞亦死、
      verse: 24
    - text: 大衞謂使者曰、爾其語約押曰、毋以此爲憂、刃之吞人、或彼或此、當益奮厥力、攻城而毀之、以此勉勵約押、
      verse: 25
    - text: 烏利亞妻聞夫烏利亞死、爲之哀哭、
      verse: 26
    - text: 喪事旣畢、大衞召之入宮、遂爲其妻、因而生子、然大衞所爲、耶和華不悅之、
      verse: 27
  - chapter: 12
    verses:
    - text: 耶和華遣拿單見大衞、遂詣之、曰、有二人居於一邑、一富一貧、
      verse: 1
    - text: 富者牛羊甚多、
      verse: 2
    - text: 貧者無所有、惟一小牝羔、乃彼所購而養者、與彼及子同長、食其食、飲其杯、臥於其懷、視若己女、
      verse: 3
    - text: 有旅人詣富者、富者惜其牛羊、不以供客、乃取貧者之羔、備而供之、
      verse: 4
    - text: 大衞甚怒其人、謂拿單曰、我指維生之耶和華以誓、行此者宜死、
      verse: 5
    - text: 必償其羔四倍、緣彼行此事、無憐憫也、○
      verse: 6
    - text: 拿單謂大衞曰、爾卽其人也、以色列之上帝耶和華云、我膏爾爲以色列王、援爾於掃羅手、
      verse: 7
    - text: 以爾主之家業賜爾、以爾主之妻室付於爾懷、以以色列及猶大家畀爾、若以爲寡、我必有以加之、
      verse: 8
    - text: 爾何藐視耶和華命、行其所惡、藉亞捫族之刃、擊殺赫人烏利亞、而取其妻爲妻、
      verse: 9
    - text: 爾旣藐視我、而取赫人烏利亞妻爲妻、故兵刃永不離爾家、
      verse: 10
    - text: 耶和華又曰、我必肇禍於爾家、加諸爾身、以爾妻室付於他人、爲爾目擊、彼於日光之下、與之同寢、
      verse: 11
    - text: 爾行之於隱、我則行之於日光之下、爲以色列衆目擊、
      verse: 12
    - text: 大衞謂拿單曰、我獲罪於耶和華矣、拿單曰、耶和華已宥爾罪、不致死亡、
      verse: 13
    - text: 然爾行此、使耶和華之敵得毀謗之由、故爾所生之子必死、
      verse: 14
    - text: 拿單乃歸、耶和華擊烏利亞妻爲大衞所生之子、使之疾甚、
      verse: 15
    - text: 大衞爲子祈禱上帝、禁食、入室終夜伏地、
      verse: 16
    - text: 家之老者侍側、欲自地起之、大衞不從、亦不偕食、
      verse: 17
    - text: 越至七日、子死、大衞之僕不敢以子死告之、蓋曰、子尚生時、我與之言、彼不之聽、若以子死相告、其憂傷將何如乎、
      verse: 18
    - text: 大衞見僕切切私語、知子已死、問僕曰、子死乎、曰、死矣、
      verse: 19
    - text: 大衞自地而起、沐浴、膏身、更衣、入耶和華室而崇拜、回宮命具饌、則設席而食、
      verse: 20
    - text: 僕曰、爾所爲者何耶、子尚生時、爾爲之禁食哭泣、子死、乃起而食、
      verse: 21
    - text: 曰、子尚生時、我之禁食哭泣、蓋曰、耶和華或施恩於我、俾子生存、未可知也、
      verse: 22
    - text: 今子已死、禁食何爲、豈能使之返乎、我必往彼所、彼不返於我、
      verse: 23
    - text: 大衞慰其妻拔示巴、入而與之同寢、婦乃生子、命名所羅門、耶和華愛之、
      verse: 24
    - text: 藉先知拿單名子曰耶底底亞、緣耶和華之故也、○
      verse: 25
    - text: 約押攻亞捫族之拉巴、取其王城、
      verse: 26
    - text: 遣使見大衞曰、我攻拉巴、取其水城、
      verse: 27
    - text: 今爾可集餘民、建營攻而取之、免爲我取、人以我名名之、
      verse: 28
    - text: 大衞乃集民衆往拉巴、攻而取之、
      verse: 29
    - text: 奪其王首之冕、其金重一他連得、飾以寶石、置於大衞首、又自邑中、攜出貨財甚多、
      verse: 30
    - text: 且出其邑民、使之服役於鋸、及鐵耙與鐵斧、或服役於瓦窰、大衞待亞捫族諸邑、皆若是、大衞率民衆歸耶路撒冷、
      verse: 31
  - chapter: 13
    verses:
    - text: 大衞子押沙龍有妹貌美、名曰他瑪、大衞子暗嫩愛之、
      verse: 1
    - text: 暗嫩爲其妹他瑪、抑鬱成疾、他瑪乃處子、暗嫩自知難與之近、
      verse: 2
    - text: 暗嫩有友名約拿達、乃大衞兄示米亞子、爲人甚狡、
      verse: 3
    - text: 謂暗嫩曰、王子歟、爾日益瘠瘦、曷故、爾不告我乎、暗嫩曰、我愛弟押沙龍之妹他瑪、
      verse: 4
    - text: 約拿達曰、可臥於牀、佯爲遘疾、父來視爾、則謂之曰、請容我妹他瑪至此、以食與我、備於我前、使我見之、我由其手受而食之、
      verse: 5
    - text: 暗嫩遂臥、佯爲遘疾、王來視之、暗嫩曰、請容我妹他瑪、來作二餅於我前、我由其手受而食之、
      verse: 6
    - text: 大衞遣人入內諭他瑪曰、往爾兄暗嫩室、爲之備饌、
      verse: 7
    - text: 他瑪往其兄暗嫩室、見暗嫩偃臥、遂取溼麪摶於其前、作餅炊之、
      verse: 8
    - text: 以釜傾於其前、暗嫩不食、曰、屛衆、遂咸出、
      verse: 9
    - text: 暗嫩謂他瑪曰、攜餅入內室、我由爾手受而食之、他瑪取所作之餅、攜入內室、至其兄暗嫩、
      verse: 10
    - text: 進而食之、暗嫩執之、曰、我妹與我同寢、
      verse: 11
    - text: 曰、我兄不可、毋玷辱我、在以色列中不可行此、毋爲此愚妄之事、
      verse: 12
    - text: 我負斯辱、將焉往、爾在以色列中、必如愚妄人矣、祈言於王、必不禁我歸爾、
      verse: 13
    - text: 暗嫩不聽其言、因強於彼、強與同寢、
      verse: 14
    - text: 厥後、暗嫩憾之極甚、其憾之之情、較愛之之情更切、遂謂之曰、起、往哉、
      verse: 15
    - text: 他瑪曰、不可、爾遣我去、較前所行、其咎尤重、暗嫩不聽、
      verse: 16
    - text: 呼侍立之僕曰、驅此女出、從而上楗、
      verse: 17
    - text: 時、他瑪衣彩衣、循王女處室之制也、僕攜之出、從而上楗、
      verse: 18
    - text: 他瑪裂其彩衣、蒙灰於首、按手其上、且行且哭、
      verse: 19
    - text: 其兄押沙龍謂之曰、爾兄暗嫩與爾偕乎、我妹今且緘默、彼乃爾兄、勿以爲意、於是他瑪在兄押沙龍家獨處、
      verse: 20
    - text: 大衞王聞之、怒甚、
      verse: 21
    - text: 押沙龍因暗嫩強玷其妹他瑪、憾之、善惡之言、俱不與語、○
      verse: 22
    - text: 越二年、有人爲押沙龍剪羊毛在近以法蓮之巴力夏瑣、押沙龍邀王衆子、
      verse: 23
    - text: 乃覲王曰、有人爲僕剪羊毛、請王及臣僕、與爾僕偕往、
      verse: 24
    - text: 王曰、吾子、我儕無庸俱往、恐累爾、押沙龍固請之、亦不往、第爲祝嘏、
      verse: 25
    - text: 押沙龍曰、如爾不往、則請許兄暗嫩偕往、王曰、彼偕爾往、曷故、
      verse: 26
    - text: 押沙龍固請之、乃使暗嫩及王衆子偕往、
      verse: 27
    - text: 押沙龍命其僕曰、當伺暗嫩飲酒快心、我諭爾曰擊暗嫩、則殺之毋畏、命爾者非我乎、當壯膽而奮勇、
      verse: 28
    - text: 僕循押沙龍命、以處暗嫩、王子咸起、各乘其驢而遁、
      verse: 29
    - text: 尚在途間、有音耗傳於大衞曰、王子盡爲押沙龍所殺、靡有孑遺、
      verse: 30
    - text: 王遂起、裂衣仆地、臣僕裂衣侍立、
      verse: 31
    - text: 大衞兄示米亞子約拿達曰、我主、毋以爲少者王子悉見殺、死者惟暗嫩一人耳、自彼強玷其妹之日、此事押沙龍已定之、
      verse: 32
    - text: 我主我王毋懷憂、以爲王子皆死、死者惟暗嫩一人耳、
      verse: 33
    - text: 押沙龍遁、守望之少者舉目以觀、見後有多人、由山麓之途而至、
      verse: 34
    - text: 約拿達謂王曰、王子至矣、如僕所言、
      verse: 35
    - text: 言甫畢、王子至、發聲而哭、王與臣僕亦哭、慟甚、○
      verse: 36
    - text: 押沙龍遁於基述王亞米忽子達買所、大衞日爲其子悲哀、
      verse: 37
    - text: 押沙龍遁於基述、居彼三年、
      verse: 38
    - text: 大衞王見暗嫩旣死、乃得慰藉、而想念押沙龍殊切、
      verse: 39
  - chapter: 14
    verses:
    - text: 洗魯雅子約押、知王中心嚮往押沙龍、
      verse: 1
    - text: 乃遣人往提哥亞、攜哲婦至、謂之曰、爾其佯爲居喪者、身衣喪服、勿沐以膏、若爲死者久哀之婦、
      verse: 2
    - text: 入見王、與之言、遂以言授之、
      verse: 3
    - text: 提哥亞婦與王言時、伏地拜曰、王歟、助我、
      verse: 4
    - text: 王曰、爾有何事、曰、我乃嫠婦、我夫已死、
      verse: 5
    - text: 婢有二子、在田相鬬、排解無人、此擊彼而斃之、
      verse: 6
    - text: 今舉家起而攻婢曰、擊昆弟者、當付於我、而致之死、以償所殺昆弟之命、而絕其嗣、如是、則滅我餘燼、不爲我夫留名與後於世、
      verse: 7
    - text: 王曰、爾歸、我將爲爾下令、
      verse: 8
    - text: 提哥亞婦曰、我主我王歟、罪歸於我、及我父家、王與國位、均無尤焉、
      verse: 9
    - text: 王曰、凡咎爾者、攜至我前、彼必不復犯爾、
      verse: 10
    - text: 婦曰、請王念爾上帝耶和華、不許報仇者復加殺害、免滅吾子、曰、我指維生之耶和華而誓、爾子之一髮、不隕於地、
      verse: 11
    - text: 婦曰、祈我主我王、容婦復進一詞、曰、其言之、
      verse: 12
    - text: 婦曰、胡爲謀害上帝之民、王出此言、似有差失、因不令亡人旋歸也、
      verse: 13
    - text: 吾儕必死、如水傾地、不能復收、上帝不奪人命、乃設法俾亡者得免驅逐、
      verse: 14
    - text: 我以此言告我主我王、乃因民使我恐懼、故曰、我必與王言之、庶幾王允婢之所求、
      verse: 15
    - text: 人欲滅我及子、俾絕於上帝之業、王必俞允、援婢脫於其手、
      verse: 16
    - text: 婢則曰、願我主我王之言慰我、蓋我主我王之辨是非、如上帝之使、願爾上帝耶和華偕爾、
      verse: 17
    - text: 王曰、我所問於爾者、願爾無隱、婦曰、請我主我王言之、
      verse: 18
    - text: 王曰、此事非約押與爾同謀乎、婦曰、我主我王歟、我指爾生命以誓、我主我王所言、無人能左右轉移之、蓋爾僕約押命我、以此言授婢、
      verse: 19
    - text: 爾僕約押爲此、欲使事勢變遷、我主聰睿、如上帝之使、洞悉世事、○
      verse: 20
    - text: 王謂約押曰、我允此事、爾往、攜少者押沙龍以歸、
      verse: 21
    - text: 約押伏地而拜、爲王祝嘏、曰、我主我王允僕所求、今日我知沾恩於爾前、
      verse: 22
    - text: 約押遂起、往基述、攜押沙龍至耶路撒冷、
      verse: 23
    - text: 王曰、使歸私第、毋覿我面、押沙龍遂歸、不見王面、○
      verse: 24
    - text: 押沙龍丰采甚都、見譽於衆、遍以色列、無能比擬、自踵至頂、無有瑕疵、
      verse: 25
    - text: 因髮甚重、每歲剪之、循王權衡計之、得二百舍客勒、
      verse: 26
    - text: 押沙龍生三子一女、女名他瑪、美貌女也、○
      verse: 27
    - text: 押沙龍居耶路撒冷二年、未見王面、
      verse: 28
    - text: 乃召約押、欲遣之見王、約押不至、再召之、仍不至、
      verse: 29
    - text: 遂謂僕曰、約押之田、與我接壤、中有麰麥、爾往焚之、僕遂縱火於田、
      verse: 30
    - text: 約押起、至押沙龍室、謂之曰、爾僕奚縱火於吾田、
      verse: 31
    - text: 押沙龍曰、我遣人召爾至此、欲使爾覲王曰、吾自基述而歸何爲、不如仍居於彼、今請許我覿王面、如我有咎、王可殺我、
      verse: 32
    - text: 約押入覲、以此告王、王乃召之、押沙龍入覲、伏地拜於王前、王與接吻、
      verse: 33
  - chapter: 15
    verses:
    - text: 此後、押沙龍備車馬與五十人、奔走於前、
      verse: 1
    - text: 夙興、立於邑門途側、見有訟事宜受王鞫者、則呼之曰、爾屬何邑、曰、僕屬以色列某支派、
      verse: 2
    - text: 押沙龍曰、爾事善且正、然王未嘗委人聽之、
      verse: 3
    - text: 又曰、我深願立爲士師於斯土、凡有爭端訟事、咸詣我所、我必爲之公斷、
      verse: 4
    - text: 或有近而拜之者、押沙龍伸手執之、而與接吻、
      verse: 5
    - text: 凡以色列人欲詣王以訟者、押沙龍待之若此、因而陰得以色列人之心、○
      verse: 6
    - text: 越四年、押沙龍謂王曰、我曾許願於耶和華、請允我往希伯崙以酬之、
      verse: 7
    - text: 蓋爾僕居亞蘭之基述、嘗許願曰、如耶和華使我歸耶路撒冷、我必崇事之、
      verse: 8
    - text: 王曰、安然而去、遂起而往希伯崙、
      verse: 9
    - text: 押沙龍遣諜、徧行以色列衆支派曰、一聞角聲、則當言曰、押沙龍在希伯崙爲王矣、
      verse: 10
    - text: 押沙龍自耶路撒冷、招二百人偕行、其人樸誠、不知其事、
      verse: 11
    - text: 大衞之謀士亞希多弗、基羅人也、押沙龍獻祭時、遣人召之、自其本邑基羅而來、叛黨勢強、民歸押沙龍者日衆、○
      verse: 12
    - text: 有使者來告大衞曰、以色列人之心、咸歸押沙龍矣、
      verse: 13
    - text: 大衞謂在耶路撒冷相偕之僕曰、當起而遁、否則不得避押沙龍、其速往哉、恐其猝至、加害我儕、刃擊邑民、
      verse: 14
    - text: 王之僕謂王曰、我主我王所欲、僕願行之、
      verse: 15
    - text: 王出、眷屬隨之、留妃十人、以守宮闈、
      verse: 16
    - text: 王出、民衆相從、止於伯墨哈、
      verse: 17
    - text: 衆僕與基利提人、比利提人、及自迦特從王而至者六百人、過於王前、
      verse: 18
    - text: 王謂迦特人以太曰、爾與吾儕偕往何爲、可返與王同居、爾爲異族、出亡在外、或歸故土、
      verse: 19
    - text: 爾來爲日無幾、今我觀勢而往、安忍使爾偕我流離、可攜爾昆弟而歸、願恩寵誠實臨爾、
      verse: 20
    - text: 以太曰、我指維生之耶和華、及我主我王之生命而誓、我主我王所在、僕必與偕、死生以之、
      verse: 21
    - text: 大衞曰、往哉、其濟諸、迦特人以太與其從者、及其幼稚同濟、
      verse: 22
    - text: 斯土之人、大聲而哭、民濟汲淪溪、王亦濟、衆望曠野之路而行、
      verse: 23
    - text: 撒督亦至、衆利未人從之、舁上帝匱、置之於彼、亞比亞他登山、待民出邑、
      verse: 24
    - text: 王謂撒督曰、舁上帝匱返城、若我蒙恩於耶和華前、必使我反、見匱及其居所、
      verse: 25
    - text: 如云我不悅爾、願任其所欲而待我、
      verse: 26
    - text: 又謂祭司撒督曰、爾非先見乎、爾與爾子亞希瑪斯、及亞比亞他子約拿單、安然歸邑、
      verse: 27
    - text: 我將留於曠野之津、待爾有言告我、
      verse: 28
    - text: 撒督與亞比亞他、遂舁上帝之匱、歸耶路撒冷居焉、○
      verse: 29
    - text: 大衞蒙首跣足、陟橄欖山、且陟且哭、所偕之衆、亦皆蒙首而陟、且陟且哭、
      verse: 30
    - text: 或告大衞曰、亞希多弗從押沙龍、在叛黨之中、大衞曰、耶和華歟、求爾使亞希多弗之謀、變爲愚昧、
      verse: 31
    - text: 大衞旣至山巔、崇拜上帝之所、有亞基人戶篩、自裂其衣、以塵蒙首來迎、
      verse: 32
    - text: 大衞謂之曰、爾偕我往、適以累我、
      verse: 33
    - text: 若歸邑語押沙龍曰、王歟、我欲爲爾僕、昔爲爾父之僕、今亦如是爲爾僕、則必爲我敗亞希多弗之謀、
      verse: 34
    - text: 祭司撒督及亞比亞他、非偕爾在彼乎、爾於王室有所聞、當告之、
      verse: 35
    - text: 撒督子亞希瑪斯、亞比亞他子約拿單、二子亦與之偕、凡有所聞、遣之告我、
      verse: 36
    - text: 大衞之友戶篩遂入城、押沙龍亦至耶路撒冷、
      verse: 37
  - chapter: 16
    verses:
    - text: 大衞過山巔未遠、米非波設僕洗巴來迎、攜備鞍之驢二、載餅二百、葡萄乾一百穗、夏果一百、酒一革囊、
      verse: 1
    - text: 王曰、汝攜此何意、洗巴曰、驢爲王眷聚所乘、餅及夏果爲少者所食、酒爲曠野困憊者所飲、
      verse: 2
    - text: 王曰、爾主之子安在、曰、在耶路撒冷、蓋曰、今日以色列家、必以父之國反我、
      verse: 3
    - text: 王曰、米非波設所有者、咸歸於爾、洗巴曰、我跪拜、願蒙恩於我主我王之前、○
      verse: 4
    - text: 大衞王至巴戶琳、有掃羅族、基拉子名示每者出、且行且詛、
      verse: 5
    - text: 以石擲大衞、及其臣僕、時、民庶勇士在王左右、
      verse: 6
    - text: 示每詛曰、往哉、往哉、爾流血之人、鄙陋之徒也、
      verse: 7
    - text: 爾代掃羅爲王、今耶和華將掃羅家之血、悉歸於爾、以此國付於爾子押沙龍、爾流血之人、自取其禍也、
      verse: 8
    - text: 洗魯雅子亞比篩謂王曰、此死犬胡爲詛我主我王、求爾允我往斬其首、
      verse: 9
    - text: 王曰、洗魯雅子、我與爾何與、彼詛大衞、因耶和華命其詛之、孰敢言胡爲行此乎、
      verse: 10
    - text: 又謂亞比篩及諸臣僕曰、我子己身所出、尚索我命、況此便雅憫人乎、姑容之、聽其詛、蓋耶和華命之矣、
      verse: 11
    - text: 庶幾耶和華鑒我之寃、緣其今日之詛、報我以善、
      verse: 12
    - text: 大衞及從者行於道、示每行於相對之阪、且行且詛、擲石揚塵、
      verse: 13
    - text: 王及從者困憊、至一處養其精力、○
      verse: 14
    - text: 押沙龍與以色列衆至耶路撒冷、亞希多弗偕之、
      verse: 15
    - text: 大衞友亞基人戶篩詣押沙龍、曰、願王萬歲、願王萬歲、
      verse: 16
    - text: 押沙龍曰、爾愛友之情如是乎、何不與友偕行乎、
      verse: 17
    - text: 戶篩曰、不然、惟耶和華與斯民、及以色列衆所選者、我必歸之、而與之俱、
      verse: 18
    - text: 且我宜事者爲誰、非王之子乎、昔我若何事爾父、今亦如是事爾、
      verse: 19
    - text: 押沙龍謂亞希多弗曰、我儕當若何而行、爾其謀之、
      verse: 20
    - text: 亞希多弗曰、爾父留妃以守宮闈、爾入其中、以色列衆聞爾爲父所憾、則從爾者、皆強厥手矣、
      verse: 21
    - text: 於是爲押沙龍張幕宮巔、押沙龍遂入御父妃、以色列人目覩之、
      verse: 22
    - text: 當日亞希多弗所設之謀、如諮諏於上帝、爲大衞、爲押沙龍、皆如是、
      verse: 23
  - chapter: 17
    verses:
    - text: 亞希多弗謂押沙龍曰、許我簡卒一萬二千、今夜啟行、追襲大衞、
      verse: 1
    - text: 乘其困憊手弱臨之、使之驚惶、侍從必遁、而我獨擊其王、
      verse: 2
    - text: 俾衆悉歸於爾、得爾所索之人、則如衆返、而民安焉、
      verse: 3
    - text: 押沙龍及以色列長老、皆悅此言、
      verse: 4
    - text: 押沙龍曰、召亞基人、戶篩至、俾得與聞其言、
      verse: 5
    - text: 戶篩旣至、押沙龍曰、亞希多弗所言若此、可從之乎、否則爾言之、
      verse: 6
    - text: 戶篩曰、亞希多弗此次之謀不嘉、
      verse: 7
    - text: 又曰、爾父與其侍從、乃爲英武、爾所知也、今其衷懷暴怒、如熊在野、而亡其子、爾父又嫻戰事、必不宿於民中、
      verse: 8
    - text: 今必藏於坑坎、或在他所、如爾從者數人先仆、聞者必曰、從押沙龍者見戮、
      verse: 9
    - text: 則人雖驍勇、心猛如獅、必喪厥膽、蓋以色列族咸知爾父英武、從者亦驍勇、
      verse: 10
    - text: 我之謀議、悉集以色列衆、自但至別是巴、如海沙之多、爾親出戰、
      verse: 11
    - text: 於其所在、倏然臨之、如露降於土壤、使彼及其侍從、靡有孑遺、
      verse: 12
    - text: 彼若入城、以色列衆必攜繩至、曳城入河、卷石不遺、
      verse: 13
    - text: 押沙龍及以色列衆曰、亞基人戶篩之謀、較亞希多弗之謀尤善、蓋耶和華預定敗亞希多弗之謀、以禍押沙龍、○
      verse: 14
    - text: 戶篩謂祭司撒督亞比亞他曰、亞希多弗爲押沙龍、及以色列長老、所謀如此、我所謀如此、
      verse: 15
    - text: 宜急遣人告大衞曰、今夜勿宿曠野之津、必濟河、免王與侍從、俱見吞噬、
      verse: 16
    - text: 時、約拿單亞希瑪斯待於隱羅結、因不可入城、爲人所見、有婢數來告之、則往轉告大衞王、
      verse: 17
    - text: 有孺子見之、以告押沙龍、二人遂急去、至巴戶琳人家、其院有井、二人下焉、
      verse: 18
    - text: 婦以蓋掩井口、布麥屑於上、而事不洩、
      verse: 19
    - text: 押沙龍僕至其家、問婦曰、亞希瑪斯約拿單安在、婦曰、已濟溪矣、索之不得、乃歸耶路撒冷、
      verse: 20
    - text: 去後、二人自井出、往告大衞王曰、亞希多弗設謀害爾、宜起、速濟河、
      verse: 21
    - text: 大衞與僕從遂起、濟約但、及黎明、民衆悉濟、不遺一人、
      verse: 22
    - text: 亞希多弗見其所謀不從、卽備驢反故邑、歸私第、處置家事、自縊而死、葬於父墓、○
      verse: 23
    - text: 大衞至瑪哈念、押沙龍及以色列衆濟約但、
      verse: 24
    - text: 押沙龍立亞瑪撒爲軍長、以代約押、其人乃以實瑪利人以特拉、與拿轄女亞比該同室而生者、亞比該與約押母洗魯雅爲姊妹、
      verse: 25
    - text: 押沙龍與以色列衆、建營於基列地、○
      verse: 26
    - text: 大衞旣至瑪哈念、亞捫族拉巴人拿轄子朔比、與羅底巴人亞米利子瑪吉、曁基列之羅基琳人巴西萊咸至、
      verse: 27
    - text: 攜牀盆瓦器、小麥、麰麥、細麪、烘穀、大豆、小豆、烘豆、
      verse: 28
    - text: 蜜酥與羊、牛酪之餅、以供大衞、及其侍從、蓋曰、民在曠野、飢渴困憊、
      verse: 29
  - chapter: 18
    verses:
    - text: 大衞核其所偕之民、立千夫長、百夫長以率之、
      verse: 1
    - text: 大衞遣民出戰、分之爲三、以一委約押、以一委洗魯雅子、約押弟亞比篩、以一委迦特人以太、王曰、我亦必與爾偕往、
      verse: 2
    - text: 民曰、爾不可往、如我逃遁、敵不以我爲意、死亡者半、敵亦不以爲意、惟爾一人、可當我萬、爾自城助我尤善、
      verse: 3
    - text: 王曰、爾所視爲善者、我必行之、王乃立於門側、民衆或百或千、分隊而出、
      verse: 4
    - text: 王命約押亞比篩以太曰、爾緣我故、寬待少者押沙龍、王爲押沙龍囑諸將、民悉聞之、
      verse: 5
    - text: 於是民出至田、以迎以色列衆、戰於以法蓮林、
      verse: 6
    - text: 以色列衆敗於大衞僕從之前、是日被戮者衆、計有二萬、
      verse: 7
    - text: 因其戰鬬四方散布、死於林者、較死於刃者尤多、
      verse: 8
    - text: 押沙龍偶與大衞之僕相遇、乘騾過於大橡繁枝之下、其首爲樹所絓、懸於空際、騾逸而去、
      verse: 9
    - text: 或見之、告約押曰、我見押沙龍懸於橡樹、
      verse: 10
    - text: 約押曰、爾旣見之、何不擊之隕地、若然、我以十金與紳予爾、
      verse: 11
    - text: 曰、雖獲千金、我不伸手擊王之子、我儕聞王囑爾、與亞比篩以太曰、愼勿加害少者押沙龍、
      verse: 12
    - text: 如我妄害其命、無事隱於王、而爾亦必敵我、
      verse: 13
    - text: 約押曰、我不可與爾遲延、遂執三戈而往、時、押沙龍懸於橡樹、氣猶未絕、則刺其胸、
      verse: 14
    - text: 爲約押執兵之少者十人、環攻押沙龍而斃之、
      verse: 15
    - text: 約押吹角止衆、民乃旋返、不追以色列族、
      verse: 16
    - text: 擲押沙龍尸於林中巨阱、壘石其上、成爲大阜、以色列衆遁歸己幕、
      verse: 17
    - text: 押沙龍存時、嘗曰、我無遺子、以傳我名、故在王谷建柱、稱以己名、至於今日、稱爲押沙龍碑、○
      verse: 18
    - text: 撒督子亞希瑪斯曰、請容我趨、以耶和華伸寃之音信報王、
      verse: 19
    - text: 約押曰、今日勿報音信、他日可也、王子旣死、今日不可報音信也、
      verse: 20
    - text: 約押謂古示人曰、爾往、以所見者告王、古示人跪拜約押而趨、
      verse: 21
    - text: 撒督子亞希瑪斯復請曰、無論如何、容我隨古示人後、約押曰、我子歟、爾報音信、必不獲賞、疾趨何爲、
      verse: 22
    - text: 曰、無論如何、我必趨之、曰、趨哉、亞希瑪斯乃趨、道經平原、越古示人、○
      verse: 23
    - text: 大衞坐城兩門之間、守望者登樓巔、舉目望見一人獨趨、
      verse: 24
    - text: 呼而告王、王曰、若惟一人來、必報音信、其人趨而漸近、
      verse: 25
    - text: 守望者又見一人趨、告閽者曰、又有一人獨趨、王曰、彼亦報音信者也、
      verse: 26
    - text: 守望者曰、我視在前者、其趨之勢、如撒督子亞希瑪斯然、王曰、彼善人也、必報嘉音、
      verse: 27
    - text: 亞希瑪斯至、呼王曰安、伏地而拜、曰、爾之上帝耶和華、宜頌美焉、以舉手攻我主我王者付與矣、
      verse: 28
    - text: 王曰、少者押沙龍安否、亞希瑪斯曰、約押遣王之僕時、我見衆大喧譁、不知何故、
      verse: 29
    - text: 王曰、且退、侍於側、乃退而立、
      verse: 30
    - text: 古示人至、曰、有音信報於我主我王、今日耶和華已伸爾寃於凡攻爾者、
      verse: 31
    - text: 王曰、少者押沙龍安否、古示人曰、願我主我王之敵、及凡起而害爾者、咸如彼少者、
      verse: 32
    - text: 王慟甚、登門樓而哭、且行且言曰、我子押沙龍、我子、我子押沙龍、我願代爾死、押沙龍我子、我子、
      verse: 33
  - chapter: 19
    verses:
    - text: 或告約押曰、王緣押沙龍哭而哀、
      verse: 1
    - text: 民聞王爲子憂、故是日奏凱、轉爲悲哀、
      verse: 2
    - text: 當日民私歸邑、如戰敗者、含羞而退、
      verse: 3
    - text: 王掩面、大聲呼曰、我子押沙龍、押沙龍我子、我子、
      verse: 4
    - text: 約押入宮覲王曰、今日爾僕拯爾、及爾后妃子女之命、爾乃使之赧顏、
      verse: 5
    - text: 惡爾者、爾反愛之、愛爾者、爾反惡之、今日明示、牧伯臣僕、於爾無足介意、我知若押沙龍生存、而我儕咸死、爾乃懽悅矣、
      verse: 6
    - text: 今爾當起而出、以言慰藉爾僕、否則我指耶和華而誓、今夕必無一人偕爾、此禍較爾自幼所遭者尤甚、
      verse: 7
    - text: 王遂起、坐於邑門、有告民曰、王坐邑門、民遂覲王、○
      verse: 8
    - text: 以色列族旣遁歸幕、諸支派之民相爭曰、王拯我於敵手、又援我於非利士人手、今避押沙龍、出亡於外、
      verse: 9
    - text: 我膏押沙龍以治我、今亡於陳、爾曹何不出言、以請王歸、○
      verse: 10
    - text: 大衞王遣人見祭司撒督亞比亞他曰、當告猶大長老云、以色列衆所言請王返宮、傳聞於王、爾何居後、
      verse: 11
    - text: 爾乃我之昆弟骨肉、則請王歸、何居人後、
      verse: 12
    - text: 亦告亞瑪撒曰、爾非我之骨肉乎、如爾不代約押爲軍長、恆在我前、願上帝罰我維倍、
      verse: 13
    - text: 於是猶大衆如懷一心、遣使告王曰、請王及臣僕偕歸、
      verse: 14
    - text: 王乃歸、至約但、猶大人至吉甲以迎王、欲導之濟河、○
      verse: 15
    - text: 巴戶琳之便雅憫人基拉子示每、急與猶大人偕下、迎大衞王、
      verse: 16
    - text: 有便雅憫人一千、與掃羅家僕洗巴、及其子十五人、僕二十人從之、涉約但以迎王、
      verse: 17
    - text: 有舟往還濟王眷聚、隨王所欲、王將濟時、基拉子示每伏於王前、
      verse: 18
    - text: 曰、我主勿罪我、當我主我王出耶路撒冷時、僕所行悖逆之事、祈勿念之、勿介於懷、
      verse: 19
    - text: 僕自知干罪、故今日約瑟家中、我至獨先、以迎我主我王、
      verse: 20
    - text: 洗魯雅子亞比篩曰、耶和華之受膏者、示每詛之、可不致之死乎、
      verse: 21
    - text: 大衞曰、洗魯雅子、我與爾曹何與、使爾今日敵我、我豈不知今日我爲以色列王、詎可在以色列中、致人於死乎、
      verse: 22
    - text: 遂語示每曰、爾必不死、加之以誓、○
      verse: 23
    - text: 掃羅孫米非波設亦來迎王、自王出亡、及王安歸、不治其足、不理其鬚、不澣其衣、
      verse: 24
    - text: 至耶路撒冷迎王、王曰、米非波設、不與我同行、曷故、
      verse: 25
    - text: 對曰、我主我王、爾僕跛足、意欲備驢乘之、與王同行、而我僕欺我、
      verse: 26
    - text: 且謗爾僕於我主我王前、惟我主我王如上帝之使、依爾所視爲善者行之、
      verse: 27
    - text: 蓋我祖全家、於我主我王前、咸如死者、然爾使僕列於同席者中、我尚有何理、可籲於王、
      verse: 28
    - text: 王曰、何復言爾事乎、我命爾與洗巴、均分田畝、
      verse: 29
    - text: 米非波設曰、我主我王旣安然還宮、任其悉取可也、○
      verse: 30
    - text: 基列人巴西萊自羅基琳至、偕王而行、送之濟約但、
      verse: 31
    - text: 巴西萊老邁、年已八十、其家巨富、王在瑪哈念時、嘗以所需供王、
      verse: 32
    - text: 王謂巴西萊曰、與我偕往、我在耶路撒冷、以贍養爾、
      verse: 33
    - text: 巴西萊曰、我生存之日、尚有幾何、可偕王上耶路撒冷乎、
      verse: 34
    - text: 今僕年八十、所食所飲、豈能知其味、辨其美惡乎、男女謳歌、豈能聞其聲乎、何爲累我主我王、
      verse: 35
    - text: 僕第偕王濟約但、何必加我若是之賞賚乎、
      verse: 36
    - text: 容僕旋歸、死於故邑、在我父母墓側、爾僕金罕在此、請准其與我主我王偕濟、依爾所視爲善者待之、
      verse: 37
    - text: 王曰、金罕必與我偕往、我依爾所視爲善者待之、爾有所求、我必爲爾行之、
      verse: 38
    - text: 於是民衆濟約但、王亦濟、王與巴西萊接吻、爲之祝嘏、巴西萊遂歸故土、○
      verse: 39
    - text: 王旣濟、至吉甲、金罕偕行、猶大民衆、及以色列民之半送之、
      verse: 40
    - text: 以色列衆來見王曰、我之昆弟猶大人、何爲私導王、與眷聚及僕從、濟約但河、
      verse: 41
    - text: 猶大人曰、王與我同宗、何因此事而怒、我豈食王祿、王豈有所餽於我乎、
      verse: 42
    - text: 以色列人曰、我儕於王、分有其十、與大衞之情誼、較爾尤深、爾導我王歸、曷藐視我、不先與我議乎、然猶大人之言、較以色列人尤厲、
      verse: 43
  - chapter: 20
    verses:
    - text: 在彼適有匪徒、便雅憫人比基利子示巴、吹角、曰、我與大衞無與、於耶西子無業、以色列族、各歸故幕可也、
      verse: 1
    - text: 於是以色列人不從大衞、而從比基利子示巴、惟猶大人自約但至耶路撒冷、附於其王、○
      verse: 2
    - text: 大衞王至耶路撒冷、入宮、將前所留守宮之妃十人、幽於別室、供其所需、不復進御、使如嫠婦、至於死日、
      verse: 3
    - text: 王謂亞瑪撒曰、限以三日、爲我集猶大人、與爾偕至、
      verse: 4
    - text: 亞瑪撒往集猶大人、稽延逾限、
      verse: 5
    - text: 大衞謂亞比篩曰、今比基利子示巴、必將貽害、更甚於押沙龍、當率爾主之僕、追襲其後、免其入於堅城、得以避我、
      verse: 6
    - text: 約押之卒、與基利提人、比利提人、及衆勇士從之、咸出耶路撒冷、追襲比基利子示巴、
      verse: 7
    - text: 至基遍之大磐、亞瑪撒來迓、約押身衣戎衣、腰束以帶、中挾刃、藏於鞘、行時刃墜、
      verse: 8
    - text: 約押謂亞瑪撒曰、吾兄安乎、乃以右手握其鬚、欲與接吻、
      verse: 9
    - text: 亞瑪撒不防約押手中之刃、約押刺其腹、腸流於地、不再擊而卽斃、約押與弟亞比篩、追襲比基利子示巴、
      verse: 10
    - text: 約押軍中、有少者一人立於尸旁曰、凡悅約押、爲大衞者、其從約押、
      verse: 11
    - text: 時、亞瑪撒仆於途間、臥於血中、少者見民至此而立、卽移其尸、自大道至田間、掩之以衣、
      verse: 12
    - text: 旣自大道移尸、民衆遂從約押、追襲比基利子示巴、
      verse: 13
    - text: 約押徧行以色列諸支派、至伯瑪迦之亞比拉、及比利人所、其人咸集相從、
      verse: 14
    - text: 遂至、圍示巴於伯瑪迦之亞比拉、附城築壘、陷其牆垣、欲傾圮之、
      verse: 15
    - text: 有一哲婦自邑呼曰、聽之聽之、請約押來前、吾欲與言、
      verse: 16
    - text: 旣近、婦曰、爾約押乎、曰、是也、婦曰、請聽婢言、曰、吾聽之、
      verse: 17
    - text: 婦曰、昔人有言、必問於亞比拉、乃畢其事、
      verse: 18
    - text: 我邑在以色列中、和平忠信、今爾欲滅以色列之母邑、何爲幷吞耶和華之業乎、
      verse: 19
    - text: 約押曰、我決不幷吞毀滅之、
      verse: 20
    - text: 其事非若是也、惟以法蓮山地之人、比基利子示巴、舉手攻大衞王、今獨以之付我、我卽離邑而去、婦曰、必以其首擲於城外、
      verse: 21
    - text: 婦以智慧勸衆、遂斬比基利子示巴首、擲與約押、約押吹角、衆乃離邑而散、各歸其幕、約押返耶路撒冷覲王、○
      verse: 22
    - text: 約押爲以色列軍長、耶何耶大子比拿雅、統轄基利提人、比利提人、
      verse: 23
    - text: 亞多蘭統轄工役、亞希律子約沙法爲史官、
      verse: 24
    - text: 示法爲繕寫、撒督與亞比亞他爲祭司、
      verse: 25
    - text: 睚珥人以拉爲大衞之相、
      verse: 26
  - chapter: 21
    verses:
    - text: 大衞在位之時、饑饉歷三載、大衞諮諏耶和華、耶和華曰、緣掃羅及其流血之家、殺基遍人也、
      verse: 1
    - text: 夫基遍人、原爲亞摩利族之遺民、不屬以色列族、以色列族與之盟約、掃羅爲以色列及猶大人熱中、謀殺戮之、
      verse: 2
    - text: 大衞召基遍人、謂之曰、我當爲爾何爲、何以贖此罪、俾爾爲耶和華之業祝嘏、
      verse: 3
    - text: 基遍人曰、我儕與掃羅及其家、其間之事、不在金銀、殺以色列一人、亦非我儕所爲、王曰、爾所言者、我必爲爾行之、
      verse: 4
    - text: 曰、昔耶和華簡掃羅爲王、彼謀害我、欲行殲滅、使我不存於以色列四境、我願以其後裔七人付我、我將爲耶和華、懸之於其邑基比亞、王曰、我必付焉、
      verse: 5
    - text: 曰、昔耶和華簡掃羅爲王、彼謀害我、欲行殲滅、使我不存於以色列四境、我願以其後裔七人付我、我將爲耶和華、懸之於其邑基比亞、王曰、我必付焉、
      verse: 6
    - text: 昔大衞與掃羅子約拿單、指耶和華而誓、故王惜掃羅孫、約拿單子米非波設、
      verse: 7
    - text: 乃以掃羅妃、愛雅女利斯巴所生二子、亞摩尼米非波設、及掃羅女米拉、適米何拉人巴西萊子亞得利、所生五子、
      verse: 8
    - text: 付於基遍人手、懸於山上、在耶和華前、七人俱亡、其見殺時、乃始刈麰麥之際、
      verse: 9
    - text: 愛雅女利斯巴、取麻布張於磐、自初穫之時、迄天降雨、晝不容飛鳥、夜不容走獸、來犯其尸、
      verse: 10
    - text: 或以掃羅妃、愛雅女利斯巴所爲、告大衞、
      verse: 11
    - text: 昔非利士人殺掃羅在基利波、懸掃羅及約拿單尸於伯珊之衢、基列雅比人盜之而歸、
      verse: 12
    - text: 今大衞命取其骸骨、並取被懸者之骸骨、
      verse: 13
    - text: 俱葬於便雅憫地之洗拉、掃羅父基士之墓、衆循王命而行、嗣後上帝垂顧其地、○
      verse: 14
    - text: 非利士人復與以色列戰、大衞率其臣僕迎擊、大衞困憊、
      verse: 15
    - text: 利乏裔以實比執銅戟、重三百舍客勒、且佩新刃、欲殺大衞、
      verse: 16
    - text: 洗魯雅子亞比篩救之、擊殺非利士人、於是大衞僕從誓曰、嗣後爾勿復偕我出戰、恐滅以色列之燈光、○
      verse: 17
    - text: 厥後、又與非利士人戰於歌伯、戶沙人西比該、殺利乏裔撒弗、
      verse: 18
    - text: 又與非利士人戰於歌伯、伯利恆人雅雷俄珥金子伊勒哈難殺迦特人歌利亞、其槍之柯、大如織器之梁、
      verse: 19
    - text: 又戰於迦特、有利乏裔一人、軀幹修偉、手足各有六指、共二十有四、
      verse: 20
    - text: 其人侮以色列時、大衞兄示米亞子約拿單殺之、
      verse: 21
    - text: 此四人、皆利乏裔、生於迦特、死於大衞及其臣僕之手、
      verse: 22
  - chapter: 22
    verses:
    - text: 耶和華拯大衞於諸敵、及掃羅之手時、大衞作歌以頌之、
      verse: 1
    - text: 曰、耶和華爲我磐石、我之保障、我之救援兮、
      verse: 2
    - text: 上帝我之磐石、我託庇於彼兮、爲我之盾、拯救之角、我之高臺、避難之所兮、我救者歟、爾乃援我於凶暴兮、
      verse: 3
    - text: 耶和華宜頌美兮、我呼籲之、則見拯於諸敵兮、
      verse: 4
    - text: 死亡之波濤環我、匪勢之衝激怖我、
      verse: 5
    - text: 陰府之繩索繞我、死亡之機檻逮我、
      verse: 6
    - text: 我苦難中呼耶和華、籲我上帝兮、彼自殿中垂聽我聲、我之呼籲達於其耳兮、
      verse: 7
    - text: 因彼奮怒、大地震動、天基搖撼兮、
      verse: 8
    - text: 煙自其鼻升、火從其口出、炭爲所燃兮、
      verse: 9
    - text: 垂諸天而臨格、足下幽且深兮、
      verse: 10
    - text: 乘基路伯而飛、藉風翼而顯見兮、
      verse: 11
    - text: 使玄冥爲幕以環之、卽水之匯聚、雲之濃密兮、
      verse: 12
    - text: 由其前之光輝、炭爲所燃兮、
      verse: 13
    - text: 耶和華自天起雷、至高者發其聲兮、
      verse: 14
    - text: 彼發矢以潰敵、閃電而亂之兮、
      verse: 15
    - text: 因耶和華叱咤、鼻息之發、海底見而地基露兮、
      verse: 16
    - text: 彼自上垂手、援我於巨浸兮、
      verse: 17
    - text: 拯我於勁敵、及憾我者、以其強於我兮、
      verse: 18
    - text: 我遭難時、敵來攻我、惟耶和華爲我所恃兮、
      verse: 19
    - text: 導我入寬廣之區、施行救援、以其悅我兮、
      verse: 20
    - text: 耶和華依我行之義而賞賚、循我手之潔而報施、
      verse: 21
    - text: 因我守耶和華之道、未嘗爲惡、離我上帝兮、
      verse: 22
    - text: 彼之律例、悉在我前、未嘗違其典章兮、
      verse: 23
    - text: 我於其前爲完人、自守而遠惡兮、
      verse: 24
    - text: 故耶和華依我之義、視我之潔、而報我兮、
      verse: 25
    - text: 爾於仁慈者應以仁慈、純全者應以純全、
      verse: 26
    - text: 清潔者應以清潔、乖戾者應以拂逆、
      verse: 27
    - text: 困苦之民、爾救援之、驕泰之輩、爾目鑒察、而卑抑之兮、
      verse: 28
    - text: 耶和華歟、爾爲我之燈光、耶和華必燭我幽暗兮、
      verse: 29
    - text: 我賴爾衝突敵軍、恃我上帝逾越垣墉兮、
      verse: 30
    - text: 上帝之道純全、耶和華之言經驗、凡託庇於彼者、彼爲其盾兮、
      verse: 31
    - text: 耶和華而外、孰爲上帝兮、我上帝而外、孰爲磐石兮、
      verse: 32
    - text: 上帝爲我鞏固之保障、導完人行其道途兮、
      verse: 33
    - text: 令我足捷如鹿、置我於高處兮、
      verse: 34
    - text: 教我手習戰鬬、致我臂挽銅弓兮、
      verse: 35
    - text: 爾賜我拯救之盾、爾之温和、俾我爲大兮、
      verse: 36
    - text: 使我步履寬裕、我足未嘗滑跌兮、
      verse: 37
    - text: 我追敵而殲之、未行殄滅、不旋歸兮、
      verse: 38
    - text: 我施剿而破之、使之不振、仆我足下兮、
      verse: 39
    - text: 蓋爾以力束我、使備戰爭、起而攻我者、俾服於我兮、
      verse: 40
    - text: 使我諸敵背我而馳、致我翦滅憾我者兮、
      verse: 41
    - text: 彼瞻望而無援、籲耶和華亦弗應兮、
      verse: 42
    - text: 我則擣之若地上之塵、踐之若街中之泥、散之四方兮、
      verse: 43
    - text: 爾援我於我民之競爭、保我爲列邦之元首、我所不識之民、必服役我兮、
      verse: 44
    - text: 外族之人、必歸誠我、聞我之名、立卽順從兮、
      verse: 45
    - text: 外族衰落、出其衞所、戰慄而來兮、
      verse: 46
    - text: 耶和華維生兮、我之磐石、宜頌美兮、上帝我拯救之磐石、當尊崇兮、
      verse: 47
    - text: 上帝爲我復仇、使諸民服於我兮、
      verse: 48
    - text: 援我於敵、舉我超乎攻我者、拯我於強暴兮、
      verse: 49
    - text: 耶和華歟、我必於列邦中稱謝爾、歌頌爾名兮、
      verse: 50
    - text: 耶和華大施拯救於所立之王、施恩於其受膏者、卽大衞及其後裔、永世靡曁兮、
      verse: 51
  - chapter: 23
    verses:
    - text: 大衞末終之言列左、耶西子大衞、得居高位、受膏於雅各之上帝、爲以色列之善歌者曰、
      verse: 1
    - text: 耶和華之神感我而言、厥詞在於我口、
      verse: 2
    - text: 以色列之上帝有言、以色列之磐石謂我曰、以義治人、寅畏上帝、而秉權者、
      verse: 3
    - text: 譬如旭日朝暉、清晨無雲、雨後日照、嫩草自地而發、
      verse: 4
    - text: 我家之於上帝、非若是乎、彼與我立永約、諸事堅定、救我之事、及我所望、彼豈不成之乎、
      verse: 5
    - text: 惟彼匪徒、如被棄之荊棘、手不得執、
      verse: 6
    - text: 人欲取之、必以鐵器與槍柯、終於其地、焚之務盡、○
      verse: 7
    - text: 從大衞之勇士、名列於左、軍長之首、他革捫人約設巴設、又稱伊斯尼人亞底挪、一時擊斃八百人、
      verse: 8
    - text: 其次亞合裔、朵多子以利亞撒、昔非利士人集戰、以色列人逆之、從大衞者、有三勇士挑戰、此人與焉、
      verse: 9
    - text: 彼擊非利士人、至於手倦、握刃不能釋、當日耶和華使之大獲勝捷、民衆但隨其後、掠取貨財、
      verse: 10
    - text: 其次哈拉人亞基子沙瑪、昔非利士人羣集於荳田、以色列衆遁逃、
      verse: 11
    - text: 沙瑪立於田間、以護其地、殺非利士人、耶和華使之大獲勝捷、
      verse: 12
    - text: 穡時、三十首領中、有三人至亞杜蘭穴、以覲大衞、非利士軍建營於利乏音谷、
      verse: 13
    - text: 時、大衞在保障、非利士汛在伯利恆、
      verse: 14
    - text: 大衞歆羡曰、深願有人由伯利恆門側之井、汲水以飲我、
      verse: 15
    - text: 勇士三人衝過非利士軍、由伯利恆門側之井汲水、攜詣大衞、大衞不飲、乃灌之於耶和華前、
      verse: 16
    - text: 曰、耶和華歟、我決不爲此、豈飲冒死者之血乎、故不飲、三勇士所爲若此、
      verse: 17
    - text: 其中洗魯雅子、約押弟亞比篩爲首、嘗揮戈擊斃三百人、遂在三百人中得名譽、
      verse: 18
    - text: 彼在三人中爲最尊、故爲其魁、惟不得與首三人同列、
      verse: 19
    - text: 又有甲薛勇士耶何耶大子比拿雅、大有作爲、殺摩押人亞利伊勒二子、又當雨雪時、下阱擊獅、
      verse: 20
    - text: 又殺埃及壯士、其人執戈、比拿雅以杖往迎、奪其戈而殺之、
      verse: 21
    - text: 比拿雅所爲如是、遂在三勇士中得名譽、
      verse: 22
    - text: 彼較三十首領爲尊、惟不及前三人、大衞立之爲侍衞長、○
      verse: 23
    - text: 三十人中、有約押弟亞撒黑、伯利恆人朵多子伊勒哈難、
      verse: 24
    - text: 哈律人沙瑪、及以利加、
      verse: 25
    - text: 帕勒提人希利斯、提哥亞人益吉子以拉、
      verse: 26
    - text: 亞拿突人亞比以謝、戶沙人米本乃、
      verse: 27
    - text: 亞合人撒們、尼陀法人瑪哈萊、
      verse: 28
    - text: 尼陀法人巴拿子希立、便雅憫族、基比亞人利拜子以太、
      verse: 29
    - text: 比拉頓人比拿雅、迦實溪人希太、
      verse: 30
    - text: 伯亞拉巴人亞比亞本、巴魯米人押斯瑪弗、
      verse: 31
    - text: 沙本人以利雅哈巴、雅善衆子中約拿單、
      verse: 32
    - text: 哈拉人沙瑪、及沙拉子亞希暗、
      verse: 33
    - text: 瑪迦族、亞哈拜子以利法列、基羅人亞希多弗子以連、
      verse: 34
    - text: 迦密人希斯萊、亞巴人帕萊、
      verse: 35
    - text: 瑣巴人拿單子以甲、迦得人巴尼、
      verse: 36
    - text: 亞捫人西勒、比錄人拿哈萊、此二人、爲洗魯雅子約押執兵之士、
      verse: 37
    - text: 以帖人以拉、及迦立、
      verse: 38
    - text: 赫人烏利亞、共三十七人、
      verse: 39
  - chapter: 24
    verses:
    - text: 耶和華復怒以色列人、遂感大衞、命人往核以色列猶大二族、
      verse: 1
    - text: 軍長約押在側、王諭之曰、爾徧行以色列諸支派、自但至別是巴、核其民數、俾我知之、
      verse: 2
    - text: 約押謂王曰、無論民數多寡、惟願爾之上帝耶和華增益百倍、我主我王目擊其事、然我主我王何樂行此、
      verse: 3
    - text: 但約押及諸軍長爲王命所迫、遂退而核以色列民、
      verse: 4
    - text: 旣濟約但、至迦得谷中之亞羅珥、建營於邑南、雅謝相對之所、
      verse: 5
    - text: 後至基列、與他停合示、及但雅安、繞至西頓、
      verse: 6
    - text: 又至推羅保障、與希未迦南二族諸邑、延及猶大南方、至別是巴、
      verse: 7
    - text: 徧行其地、凡歷九月有二旬、而返耶路撒冷、
      verse: 8
    - text: 約押以民數進於王、以色列人執刃之丁壯八十萬、猶大人五十萬、○
      verse: 9
    - text: 大衞核民之後、中心自責、禱耶和華曰、我行此事、大干罪戾、愚昧之甚、耶和華歟、求爾宥僕之過、
      verse: 10
    - text: 詰朝、大衞起時、耶和華諭大衞之先見迦得曰、
      verse: 11
    - text: 往告大衞曰、耶和華云、我以三者示爾、可擇其一、我行於爾、
      verse: 12
    - text: 迦得遂詣大衞曰、或饑饉臨於爾土七年、或爲敵追襲遁逃三月、或疫癘流行爾國三日、爾其思之、俾我覆遣我者、
      verse: 13
    - text: 大衞曰、我處窘迫之境、耶和華矜恤維大、願陷於其手、勿陷於人手、
      verse: 14
    - text: 於是耶和華降疫癘於以色列、自清晨至所定之期、自但至別是巴、民間死者七萬人、
      verse: 15
    - text: 天使向耶路撒冷舉手、將滅之、耶和華悔禍、謂剿民之使曰、足矣、可止爾手、其時耶和華之使者、在耶布斯人亞勞拿之禾場、
      verse: 16
    - text: 大衞見擊民之天使、則禱耶和華曰、犯罪者我、悖逆者我、惟此羣羊何爲、願爾攻我、及我父家、○
      verse: 17
    - text: 當日迦得詣大衞曰、爾往爲耶和華築壇、在耶布斯人亞勞拿之禾場、
      verse: 18
    - text: 遂依迦得之言、遵耶和華命而往、
      verse: 19
    - text: 亞勞拿望見王與僕從至、遂出、伏地拜王、
      verse: 20
    - text: 曰、我主我王蒞臨僕所曷故、大衞曰、欲購禾場、爲耶和華築壇、使疫止於民間、
      verse: 21
    - text: 亞勞拿曰、我主我王可依視爲善者、取而獻之、牛爲燔祭、打穀之具、與牛之軛爲柴、
      verse: 22
    - text: 王歟、亞勞拿悉以此物與王、又曰、願爾上帝耶和華悅納爾、
      verse: 23
    - text: 王曰、不然、我必依其值而購之、不費財之燔祭、我不欲獻於我上帝耶和華、於是大衞以金五十舍客勒、購禾場與牛、
      verse: 24
    - text: 在彼爲耶和華築壇、獻燔祭及酬恩祭、耶和華允其所祈、垂顧斯土、疫癘止於以色列中、
      verse: 25
  name: II Samuel
- chapters:
  - chapter: 1
    verses:
    - text: 大衞王壽高年邁、覆以衾而不暖、
      verse: 1
    - text: 臣僕告曰、當爲我主我王、求一處女、侍於王前、以奉養王、臥於王懷、使我主我王得温暖焉、
      verse: 2
    - text: 遂於以色列四境、求佳麗之女、得書念女亞比煞、攜之詣王、
      verse: 3
    - text: 女豔甚、乃以奉養服事王、惟王不御焉、○
      verse: 4
    - text: 哈及之子亞多尼雅自高曰、我必爲王、遂備車騎、簡五十人、趨於其前、
      verse: 5
    - text: 彼乃後押沙龍而生、姿容甚美、其父未嘗使之不樂、曰、爾何行此、
      verse: 6
    - text: 亞多尼雅、與洗魯雅子約押、及祭司亞比亞他同議、二人從而助之、
      verse: 7
    - text: 惟祭司撒督、及耶何耶大子比拿雅、先知拿單、示每、利以、曁大衞之勇士、皆弗從之、
      verse: 8
    - text: 亞多尼雅在隱羅結側、瑣希列石旁、宰牛羊肥畜、請其兄弟、王之諸子、及王臣僕猶大衆、
      verse: 9
    - text: 惟先知拿單、與比拿雅、及衆勇士、曁弟所羅門、俱不請焉、
      verse: 10
    - text: 拿單告所羅門母拔示巴曰、哈及子亞多尼雅爲王、爾未聞之乎、我主大衞未之知也、
      verse: 11
    - text: 今請容我爲爾畫策、拯爾及爾子所羅門之命、
      verse: 12
    - text: 當入覲大衞王、告之曰、我主我王歟、昔非與婢誓曰、爾子所羅門、必繼我爲王、而坐我位乎、今亞多尼雅爲王、何也、
      verse: 13
    - text: 爾與王言之際、我亦踵入、以證爾言、
      verse: 14
    - text: 拔示巴遂入內室覲王、王甚老邁、書念女亞比煞侍之、
      verse: 15
    - text: 拔示巴鞠躬拜王、王曰、爾何所欲、
      verse: 16
    - text: 曰、我主歟、昔爾指爾上帝耶和華、與婢誓曰、爾子所羅門、必繼我爲王、而坐我位、
      verse: 17
    - text: 今亞多尼雅爲王、我主我王不之知也、
      verse: 18
    - text: 彼宰牛羊肥畜甚多、請王衆子、與祭司亞比亞他、及軍長約押、惟爾僕所羅門、彼未請之、
      verse: 19
    - text: 我主我王歟、今以色列衆目仰爾、而待爾言、誰繼我主我王之位、
      verse: 20
    - text: 不然、則我主我王、與列祖偕眠時、我與我子所羅門、必視爲罪人矣、○
      verse: 21
    - text: 婦與王言時、先知拿單入、
      verse: 22
    - text: 或告王曰、先知拿單至矣、拿單旣至王前、俯伏於地、
      verse: 23
    - text: 曰、我主我王、爾豈言亞多尼雅繼我爲王、而坐我位乎、
      verse: 24
    - text: 今日彼往、多宰牛羊肥畜、請王衆子、與諸軍長、及祭司亞比亞他、衆飲食於其前、呼曰、亞多尼雅王萬歲、
      verse: 25
    - text: 惟我爾僕、與祭司撒督、及耶何耶大子比拿雅、曁爾僕所羅門、彼未請之、
      verse: 26
    - text: 此豈我主我王所爲、而不示爾僕、誰繼我主我王之位乎、
      verse: 27
    - text: 大衞王曰、召拔示巴、遂詣王所、立於王前、
      verse: 28
    - text: 王發誓云、我指援我生命、脫於諸難、維生之耶和華而誓、
      verse: 29
    - text: 我旣指以色列之上帝耶和華、與爾誓曰、爾子所羅門、必繼我爲王、而坐我位、今日必如是而行、
      verse: 30
    - text: 拔示巴伏地拜王曰、我主大衞王萬歲、○
      verse: 31
    - text: 王曰、召祭司撒督、先知拿單、耶何耶大子比拿雅詣我、遂至王前、
      verse: 32
    - text: 王諭之曰、其率爾主之僕、令吾子所羅門乘我騾、送至基訓、
      verse: 33
    - text: 使祭司撒督、與先知拿單、膏之爲以色列王、吹角曰、所羅門王萬歲、
      verse: 34
    - text: 爾則隨之而上、使踐我位、蓋彼代我爲王、我立之爲以色列及猶大之君、
      verse: 35
    - text: 耶何耶大子比拿雅曰、阿們、願我主我王之上帝耶和華、亦如是言之、
      verse: 36
    - text: 耶和華與我主我王偕、願彼亦如是與所羅門偕、使其國位、較我主大衞王之國位尤大、
      verse: 37
    - text: 於是祭司撒督、先知拿單、耶何耶大子比拿雅、及基利提人、比利提人、俱往、使所羅門乘大衞王之騾、送至基訓、
      verse: 38
    - text: 祭司撒督由幕中、取盛膏之角、以膏所羅門、乃吹角、民衆呼曰、所羅門王萬歲、
      verse: 39
    - text: 民衆隨之而上、吹簫、欣喜不勝、呼聲震地、
      verse: 40
    - text: 亞多尼雅及所偕之賓客食畢、咸聞之、約押聞角聲、則曰、城中喧譁曷故、
      verse: 41
    - text: 言時、祭司亞比亞他子約拿單至、亞多尼雅謂之曰、入、爾乃善人、必報嘉音、
      verse: 42
    - text: 約拿單答之曰、我主大衞王、已立所羅門爲王、
      verse: 43
    - text: 遣祭司撒督、先知拿單、耶何耶大子比拿雅、及基利提人、比利提人從之、使乘王騾、
      verse: 44
    - text: 祭司撒督、及先知拿單、在基訓膏之爲王、由彼歡呼而上、舉邑響應、爾所聞之喧譁此也、
      verse: 45
    - text: 今所羅門踐其國位、
      verse: 46
    - text: 王之臣僕至、祝我主大衞王曰、願爾上帝、使所羅門之名、較爾名尤尊、其國位、較爾國位尤大、王乃俯伏於牀、
      verse: 47
    - text: 曰、以色列之上帝耶和華、宜頌美焉、賜我一人、今日坐於我位、俾我目擊、
      verse: 48
    - text: 亞多尼雅賓客、恐懼而起、各行其途、
      verse: 49
    - text: 亞多尼雅畏所羅門、亦起、往執壇角、
      verse: 50
    - text: 或告所羅門曰、亞多尼雅畏王、執壇角曰、所羅門王、今日當與我誓、不以刃殺其僕、
      verse: 51
    - text: 所羅門曰、如其爲善人、則彼之一髮、不隕於地、如其作惡、則必死亡、
      verse: 52
    - text: 所羅門王遣人自壇攜之下、至則拜王、所羅門謂之曰、可歸爾家、
      verse: 53
  - chapter: 2
    verses:
    - text: 大衞逝世之期伊邇、乃囑其子所羅門曰、
      verse: 1
    - text: 我今將行舉世必行之路、當強乃志、爲大丈夫、
      verse: 2
    - text: 遵守爾上帝耶和華之命、行其道途、循其典章誡命、律例法度、依摩西律所載、俾爾無論何爲何往、咸得利達、
      verse: 3
    - text: 致耶和華應其指我所言曰、若爾子孫、愼其道途、一心一意行於我前、眞實無妄、則爾必不乏人、踐以色列國位、
      verse: 4
    - text: 昔洗魯雅子約押、所行於我、殺以色列軍長二人、尼珥子押尼珥、益帖子亞瑪撒、於綏安之日、流戰鬬之血、以染所束之紳、所著之履、爾所知也、
      verse: 5
    - text: 當循爾智而行、不容其白首安然歸墓、
      verse: 6
    - text: 昔我避爾兄押沙龍時、基列人巴西萊衆子來迓、爾當恩待之、使與同席而食、
      verse: 7
    - text: 我往瑪哈念時、巴戶琳人、便雅憫族、基拉子示每、以厲詞詛我、厥後迎我於約但、我指耶和華而誓、必不戮之以刃、
      verse: 8
    - text: 勿寬其罪、爾乃哲人、知所當爲、使其白首流血歸墓、
      verse: 9
    - text: 大衞與列祖偕眠、葬於大衞城、
      verse: 10
    - text: 大衞治以色列四十年、在希伯崙七年、在耶路撒冷三十三年、
      verse: 11
    - text: 所羅門踐其父大衞之位、其國甚固、○
      verse: 12
    - text: 哈及子亞多尼雅、詣所羅門母拔示巴、拔示巴曰、汝爲平康而來乎、曰、爲平康也、
      verse: 13
    - text: 又曰、我有事告爾、曰、其言之、
      verse: 14
    - text: 曰、國原屬我、以色列衆咸仰望我、欲我爲王、乃爾所知、惟今反歸我弟、乃由於耶和華也、
      verse: 15
    - text: 今有一事求爾、請毋辭、曰、其言之、
      verse: 16
    - text: 曰、請爾求所羅門王、以書念女亞比煞予我爲妻、彼必不拒、
      verse: 17
    - text: 拔示巴曰、善、我必與王言之、
      verse: 18
    - text: 拔示巴遂詣所羅門王、爲亞多尼雅言之、王起、迎而拜之、復坐於位、命爲王母設座、乃坐於其右、
      verse: 19
    - text: 母曰、我有瑣事求爾、請勿拒、王曰、我母、請言之、我必不拒、
      verse: 20
    - text: 曰、請以書念女亞比煞、予爾兄亞多尼雅爲妻、
      verse: 21
    - text: 王謂母曰、爾爲亞多尼雅求書念女亞比煞、曷故、彼爲我兄、爾其爲之求國、並爲祭司亞比亞他、與洗魯雅子約押求之、
      verse: 22
    - text: 所羅門王乃指耶和華而誓曰、亞多尼雅言此、是自喪其命、不然、願上帝罰我維倍、
      verse: 23
    - text: 維生之耶和華堅立我、使踐我父大衞之位、依其所許、爲我建立家室、我指之而誓、亞多尼雅、今日必致之死、
      verse: 24
    - text: 遂遣耶何耶大子比拿雅擊斃之、
      verse: 25
    - text: 王謂祭司亞比亞他曰、歸亞拿突、返爾田畝、爾原當死、惟爾在我父大衞前、舁主耶和華之匱、又與我父共苦、此時我不殺爾、
      verse: 26
    - text: 遂黜亞比亞他、不容其爲耶和華祭司、應耶和華在示羅、論以利家所言、
      verse: 27
    - text: 昔約押不從押沙龍、乃從亞多尼雅、聞此音耗、則遁於耶和華幕、而執壇角、
      verse: 28
    - text: 或告所羅門王曰、約押遁於耶和華幕、今在壇側、所羅門遣耶何耶大子比拿雅曰、爾往擊之、
      verse: 29
    - text: 比拿雅至耶和華幕、謂約押曰、王命爾出、曰、否、我死於此、比拿雅以約押所答覆王、
      verse: 30
    - text: 王曰、如其言而行、擊而葬之、俾約押無故流人之血、其血不歸於我、及我父家、
      verse: 31
    - text: 彼刃擊二人、較己尤義尤善者、卽以色列軍長、尼珥子押尼珥、猶大軍長、益帖子亞瑪撒、我父大衞不之知也、耶和華必使約押所流之血、歸於其首、
      verse: 32
    - text: 此血必永歸約押、及其苗裔之首、惟綏安由耶和華、永歸大衞、曁其苗裔、與家及國、
      verse: 33
    - text: 耶何耶大子比拿雅、遂往擊斃之、葬於其第、在於曠野、
      verse: 34
    - text: 王立耶何耶大子比拿雅、代之爲軍長、使祭司撒督、代亞比亞他、
      verse: 35
    - text: 王遣人召示每至、諭之曰、爾當建室於耶路撒冷居之、勿出而他往、
      verse: 36
    - text: 當知爾出濟汲淪溪、其日必死、爾血歸於己首、
      verse: 37
    - text: 示每曰、斯言善也、我主我王所命、僕必遵行、於是示每久居耶路撒冷、
      verse: 38
    - text: 越三年、其僕二人、遁於迦特王、瑪迦子亞吉所、或告之曰、爾僕在迦特、
      verse: 39
    - text: 示每起、備驢、往迦特亞吉所、尋獲其僕、攜之而返、
      verse: 40
    - text: 或告所羅門、示每離耶路撒冷、往迦特而返、
      verse: 41
    - text: 王遣人召之曰、我非使爾指耶和華而誓、又戒爾云、當知爾出而他往、其日必死乎、爾對曰、我所聞者善也、
      verse: 42
    - text: 爾何不守指耶和華所誓、及我戒爾之命乎、
      verse: 43
    - text: 又曰、昔爾行於我父大衞之惡、爾心所存、爾悉知之、今耶和華必使爾惡、歸於爾首、
      verse: 44
    - text: 惟所羅門王、必蒙錫嘏、大衞之國、在耶和華前、恆久鞏固、
      verse: 45
    - text: 王命耶何耶大子比拿雅擊之、遂出而擊斃之、於是國祚、堅定於所羅門手、
      verse: 46
  - chapter: 3
    verses:
    - text: 所羅門與埃及王法老聯婚、娶其女、攜入大衞城、待建王宮、及耶和華室、並耶路撒冷四周之垣竣工、
      verse: 1
    - text: 當時因未爲耶和華名建室、民在崇邱獻祭、
      verse: 2
    - text: 所羅門敬愛耶和華、遵父大衞之典章而行、惟獻祭焚香於崇邱、○
      verse: 3
    - text: 所羅門往基遍獻祭、在彼之崇邱維大、王獻牲一千於其壇、以爲燔祭、
      verse: 4
    - text: 耶和華夜間見夢於所羅門曰、爾欲我錫爾者、可求之、
      verse: 5
    - text: 所羅門曰、昔爾僕我父大衞、以誠實公義中正、行於爾前、爾循是而施以鴻恩、復加厚惠、賜之一子、踐乎其位、有如今日、
      verse: 6
    - text: 我上帝耶和華歟、汝使爾僕、代父大衞爲王、惟我幼冲、不知若何出入、
      verse: 7
    - text: 爾之選民乃大、其數不可勝數、爾僕居於其中、
      verse: 8
    - text: 誰能鞫此衆民、祈賜爾僕智慧之心、爲民折中、而辨是非、
      verse: 9
    - text: 所羅門求此、主悅其言、
      verse: 10
    - text: 上帝曰、因爾求此、不求壽富、亦不求滅敵之命、惟求智慧以聽訟、
      verse: 11
    - text: 我依爾所求、以聰明智慧之心錫爾、致爾之前、未有如爾者、爾之後、亦未有如爾者、
      verse: 12
    - text: 爾所未求者、我兼賜爾、卽豐富尊榮、爾之畢生、列王之中、無可比儗、
      verse: 13
    - text: 爾若行我道途、守我典章誡命、循爾父大衞所行、我必延爾年齡、
      verse: 14
    - text: 所羅門旣寤、則知爲夢、遂返耶路撒冷、立於耶和華約匱前、獻燔祭酬恩祭、宴其臣僕、○
      verse: 15
    - text: 時、有二妓至、立於王前、
      verse: 16
    - text: 其一曰、我主歟、我與此婦同居一室、相偕在室、我產一子、
      verse: 17
    - text: 越至三日、彼亦產子、惟我二人同處、此外無人與居、
      verse: 18
    - text: 彼於夜間、壓死其子、
      verse: 19
    - text: 中夜彼起、乘婢尚寢、取我子於我側、抱於其懷、而置死子於我懷、
      verse: 20
    - text: 昧爽、我起哺子、見子已死、迨旦察之、見其非我所產、
      verse: 21
    - text: 彼婦曰、不然、生者我子、死者爾子、曰、不然、死者爾子、生者我子、二人如是訴於王前、
      verse: 22
    - text: 王曰、此云生者我子、死者爾子、彼云不然、死者爾子、生者我子、
      verse: 23
    - text: 王曰、爲我取刃、則取刃至王前、
      verse: 24
    - text: 王曰、剖生子爲二、各給其半、
      verse: 25
    - text: 生子之母心痛其子、告王曰、我主歟、願以生子給之、決不可殺、彼婦曰、勿歸我、勿歸爾、剖之可也、
      verse: 26
    - text: 王曰、彼乃生子之母、以子予之、決不可殺、
      verse: 27
    - text: 以色列衆聞王所判、知其具有上帝之智慧以行鞫、遂咸寅畏焉、
      verse: 28
  - chapter: 4
    verses:
    - text: 所羅門治以色列衆、
      verse: 1
    - text: 其臣如左、撒督子亞撒利亞爲祭司、
      verse: 2
    - text: 示沙二子、以利何烈亞希亞爲繕寫、亞希律子約沙法爲史官、
      verse: 3
    - text: 耶何耶大子比拿雅爲軍長、撒督亞比亞他爲祭司、
      verse: 4
    - text: 拿單子亞撒利亞爲官吏之長、拿單子撒布得爲相、亦爲王友、
      verse: 5
    - text: 亞希煞掌宮闈、亞比大子亞多尼蘭理工役、
      verse: 6
    - text: 所羅門又於以色列全地、設官十二、月委其一、爲王及宮廷備食物、
      verse: 7
    - text: 其名如左、便戶珥在以法蓮山地、
      verse: 8
    - text: 便底甲在瑪迦斯、沙賓、伯示麥、以倫伯哈南、
      verse: 9
    - text: 便希悉在亞魯泊、梭哥希弗屬之、
      verse: 10
    - text: 便亞比拿達在多珥四境、彼娶所羅門女他法爲妻、
      verse: 11
    - text: 亞希律子巴拿、在他納、米吉多、及伯善四境、在耶斯列之下、近撒拉他拿、自伯善至亞伯米何拉、延及約念之外、
      verse: 12
    - text: 便基別在基列拉末、瑪拿西子睚珥之基列諸邑、與巴珊之亞珥歌伯境、有牆垣銅楗之大邑六十、俱屬之、
      verse: 13
    - text: 易多子亞希拿達在瑪哈念、
      verse: 14
    - text: 亞希瑪斯在拿弗他利、彼亦娶所羅門女巴實抹爲妻、
      verse: 15
    - text: 戶篩子巴拿在亞設及亞祿、
      verse: 16
    - text: 帕路亞子約沙法在以薩迦、
      verse: 17
    - text: 以拉子示每在便雅憫、
      verse: 18
    - text: 烏利子基別在基列、卽亞摩利王西宏、巴珊王噩之地、此地惟彼爲官、○
      verse: 19
    - text: 猶大與以色列人、多如海濱之沙、飲食歡樂、
      verse: 20
    - text: 所羅門轄諸國、自大河至非利士地、延及埃及境、皆納貢服事所羅門、至其畢生、
      verse: 21
    - text: 所羅門食物、日需細麪三十歌珥、粗麪六十歌珥、
      verse: 22
    - text: 肥牛十、草場之牛二十、羊一百、又有鹿麞赤鹿、及肥禽、
      verse: 23
    - text: 大河之西自提弗薩、延及迦薩列王、皆爲所羅門所轄、四周綏安、
      verse: 24
    - text: 所羅門存日、猶大與以色列人、自但至別是巴、各安居於其葡萄無花果樹下、
      verse: 25
    - text: 所羅門有服車之馬四萬厩、騎兵一萬二千、
      verse: 26
    - text: 十二官各按月期、爲所羅門王、及與王同席之人備食物、無所缺乏、
      verse: 27
    - text: 又攜麰麥蒭蕘而至、以養馬及捷足之驥、各循其職、○
      verse: 28
    - text: 上帝賜所羅門智慧、明哲、宏博、如海濱之沙、不可測焉、
      verse: 29
    - text: 其智慧超乎東方人、與埃及人、
      verse: 30
    - text: 其明哲勝於萬人、超乎以斯拉人以探、及瑪曷子、希幔、甲各、達大、其聲名洋溢於四周之國、
      verse: 31
    - text: 所羅門作箴三千言、作詩千有五篇、
      verse: 32
    - text: 亦論草木、自利巴嫩之香柏、及牆上之牛膝草、又論鳥獸蟲魚、
      verse: 33
    - text: 天下列王、聞所羅門之智慧、其民遂來聽之、
      verse: 34
  - chapter: 5
    verses:
    - text: 推羅王希蘭素愛大衞、聞所羅門受膏、繼父爲王、則遣臣僕見之、
      verse: 1
    - text: 所羅門亦遣人見希蘭曰、
      verse: 2
    - text: 昔我父大衞、因四方戰鬬、待耶和華服諸敵於其足下、不能爲其上帝耶和華之名建室、爾所知也、
      verse: 3
    - text: 今我上帝耶和華、錫我四周綏安、無敵無殃、
      verse: 4
    - text: 我決志爲我上帝耶和華之名建室、應耶和華諭我父大衞之言曰、我將使爾子繼爾踐位、彼必爲我名建室、
      verse: 5
    - text: 請爾命人、爲我斫香柏於利巴嫩、我僕與爾僕偕、爾言其值、我必予之、蓋爾知西頓人能斫木、我中無人如之、
      verse: 6
    - text: 希蘭聞所羅門言、欣喜不勝、曰、今當頌美耶和華、賜大衞智慧之子、治此大國、
      verse: 7
    - text: 遂遣人告所羅門曰、爾所言者、我已聞之、論及香柏松木、我必如爾所欲而爲、
      verse: 8
    - text: 我僕必自利巴嫩、運至海濱、編之爲桴、浮海至爾所定之地、在彼解之、爾可受焉、以食物供我宮廷、則盈我願、
      verse: 9
    - text: 希蘭以香柏松木予所羅門、如其所欲、
      verse: 10
    - text: 所羅門以麥二萬歌珥、清油二十歌珥、供希蘭之宮廷、每歲如此、
      verse: 11
    - text: 希蘭與所羅門和好、彼此立約、耶和華循其所許、以智慧賜所羅門、○
      verse: 12
    - text: 所羅門王在以色列中、徵人爲役、共計三萬、
      verse: 13
    - text: 每月遞更、遣人一萬至利巴嫩、居利巴嫩一月、居家二月、亞多尼蘭督之、
      verse: 14
    - text: 所羅門又有七萬人負荷、八萬人在山鑿石、
      verse: 15
    - text: 此外有督工者、三千三百人、以督操作之衆、
      verse: 16
    - text: 王命人鑿大而且貴之石、以立室基、
      verse: 17
    - text: 所羅門與希蘭之匠、曁迦巴勒人琢之、備具木石、以建殿宇、
      verse: 18
  - chapter: 6
    verses:
    - text: 以色列族出埃及後、四百八十年、所羅門在位之四年、西弗月、卽二月、始建耶和華室、
      verse: 1
    - text: 室長六十肘、廣二十肘、高三十肘、
      verse: 2
    - text: 聖所前之廊、長二十肘、與室之廣同、其廣十肘、
      verse: 3
    - text: 爲室作牖、其櫺方罫、
      verse: 4
    - text: 殿與內殿四周、依牆建樓、四周有屋、
      verse: 5
    - text: 其下廣五肘、中廣六肘、上廣七肘、室外四周、相間以凹、使梁弗入室牆、
      verse: 6
    - text: 建室乃以鑿處所備之石、建時不聞椎斧鐵器之聲、
      verse: 7
    - text: 中屋之門在室右、自下至中、延及上層、其梯曲折而登、
      verse: 8
    - text: 所羅門建室旣畢、乃置香柏之梁、蓋以香柏之板、
      verse: 9
    - text: 室之四周建屋、各高五肘、以香柏接連之、○
      verse: 10
    - text: 耶和華諭所羅門曰、
      verse: 11
    - text: 論爾所建之室、如爾循我典章、守我律例、遵我誡命而行、則我與爾父大衞所言者、必成之於爾、
      verse: 12
    - text: 亦必居以色列中、不棄我民以色列、○
      verse: 13
    - text: 所羅門建室旣畢、
      verse: 14
    - text: 室中之壁、自下及梁、以香柏板蓋之、以松木板鋪地、
      verse: 15
    - text: 室之後、二十肘、以香柏板作壁、自下至梁、以爲內殿、卽至聖所、
      verse: 16
    - text: 內殿前之室、長四十肘、
      verse: 17
    - text: 室內之壁、俱以香柏蓋之、雕以匏瓜花蕊之形、其石弗露、
      verse: 18
    - text: 室中備至聖所、以置耶和華約匱、
      verse: 19
    - text: 內殿長二十肘、廣二十肘、高二十肘、蓋以精金、以香柏作壇、蓋以精金、
      verse: 20
    - text: 室中、所羅門悉以精金蓋之、內殿之前、間以金索、亦蓋以金、
      verse: 21
    - text: 室之四周、咸蓋以金、內殿之壇、亦蓋以金、
      verse: 22
    - text: 以橄欖木作基路伯二、各高十肘、在於內殿、
      verse: 23
    - text: 此翮長五肘、彼翮亦長五肘、由此之末、達彼之末、共長十肘、
      verse: 24
    - text: 其二基路伯之翮、亦長十肘、兩基路伯、其長短形式皆同、
      verse: 25
    - text: 其一高十肘、其二亦然、
      verse: 26
    - text: 置二基路伯於內室、各張其翮、其一之翮、及於此牆、其二之翮、及於彼牆、當室之中、二者之翮、彼此相接、
      verse: 27
    - text: 以金飾基路伯、
      verse: 28
    - text: 內殿外殿、其牆四周、皆雕基路伯、與椶樹花蕊之形、
      verse: 29
    - text: 內殿外殿之地板、悉以金蓋之、
      verse: 30
    - text: 以橄欖木作內殿之門扉、及楣與橛、其門當壁之中、五分得一、
      verse: 31
    - text: 橄欖木所製之門扉二、以金蓋之、上刻基路伯、與椶樹花蕊之形、俱飾以金、
      verse: 32
    - text: 以橄欖木製外殿門橛、其門當壁之中、四分得一、
      verse: 33
    - text: 二扉乃松木爲之、各分爲二、可以摺疊、
      verse: 34
    - text: 其上雕基路伯、與椶樹花蕊之形、以金飾之、
      verse: 35
    - text: 內院以雕石三層、香柏一層建之、
      verse: 36
    - text: 所羅門四年西弗月立耶和華室基、
      verse: 37
    - text: 越至十一年布勒月、卽八月、建室已竣、遵式以造、凡歷七年、
      verse: 38
  - chapter: 7
    verses:
    - text: 所羅門爲己建宮室、歷十三年、始竣厥工、
      verse: 1
    - text: 所建之宅、名利巴嫩林宮、長一百肘、廣五十肘、高三十肘、有柱四行、其上有梁、悉用香柏、
      verse: 2
    - text: 柱上有屋、蓋以香柏、屋計四十有五、每層十五、
      verse: 3
    - text: 有牖三層、牖與牖相對、
      verse: 4
    - text: 所有門橛、俱以木作、形製維方、其牖三層、皆相對、
      verse: 5
    - text: 復豎柱建廊、長五十肘、廣三十肘、廊前有廈、廈前有柱與階、
      verse: 6
    - text: 又建一廊、其中設座、卽聽訟之所、自下及上、蓋以香柏、
      verse: 7
    - text: 廊後別院、王所居之室、製造亦若是、又爲所娶法老之女建宮、製造與此廊同、
      verse: 8
    - text: 凡此、自基至檐、自外至大院、皆用珍貴之石、循其量度、以鋸齊之、
      verse: 9
    - text: 基乃珍貴之石、其形甚巨、長十肘者有之、長八肘者有之、
      verse: 10
    - text: 基上亦用珍貴之石、循其量度、亦有香柏、
      verse: 11
    - text: 大院四周、有雕石三層、香柏一層、與耶和華室之內院、及廊同式、○
      verse: 12
    - text: 所羅門王遣人召戶蘭、自推羅至、
      verse: 13
    - text: 彼乃拿弗他利支派嫠婦之子、其父推羅人、業銅工、戶蘭聰明智慧、技藝俱備、善於銅工、乃詣所羅門王、爲之製造、
      verse: 14
    - text: 鑄銅柱二、各高十八肘、圍十二肘、
      verse: 15
    - text: 鑄銅頂二、置於柱首、各高五肘、
      verse: 16
    - text: 柱頂有綺文之網、及鏈索之環、其數各七、
      verse: 17
    - text: 又作石榴二行、環網以蓋柱頂、二頂皆然、
      verse: 18
    - text: 廊中柱頂、高四肘、狀如百合花、
      verse: 19
    - text: 柱頂凸處、附網環以石榴二行、其數二百、
      verse: 20
    - text: 立柱於殿廊、右名雅斤、左名波阿斯、
      verse: 21
    - text: 柱頂有百合花之製、作柱之工乃竣、
      verse: 22
    - text: 鑄銅海、其式維圓、徑十肘、高五肘、圍三十肘、
      verse: 23
    - text: 其邊之下、四周有匏瓜二行、環於其海、十肘之長、海與匏瓜、同時而鑄、
      verse: 24
    - text: 海有十二牛負之、北向三、西向三、南向三、東向三、海在其上、牛後內向、
      verse: 25
    - text: 海厚一掌、邊製如盂、式若百合花、可容二千罷特、
      verse: 26
    - text: 又鑄銅座十、每座長四肘、廣四肘、高三肘、
      verse: 27
    - text: 其制如左、座之四旁、緣內各有鑲版、
      verse: 28
    - text: 鑲板上、有獅牛與基路伯之像、緣上有座、獅牛之下、垂有結綵之狀、
      verse: 29
    - text: 座各有銅輪四、銅軸四、座之四足、各有肩形、肩鑄於海下、其側有結綵之狀、
      verse: 30
    - text: 自肩至口、高一肘、其口乃圓、與座無異、廣一肘有半、口上有雕刻之形、其鑲版方而不圓、
      verse: 31
    - text: 四輪在鑲版下、輪軸與座相連、輪高各一肘有半、
      verse: 32
    - text: 其輪之製如車輪、其軸、其環、其輻、其轂、俱以銅鑄之、
      verse: 33
    - text: 座之四隅、各有肩形、與座相連、
      verse: 34
    - text: 座上有緣、其形維圓、高半肘、座之斜柱及鑲版、俱與座同鑄、
      verse: 35
    - text: 斜柱鑲版上、雕基路伯、及獅與椶樹、悉依其度而作、四周有結綵之狀、
      verse: 36
    - text: 十座皆如是而製、其鎔鑄、度量、狀式、俱維一、
      verse: 37
    - text: 又鑄銅盤十、各容四十罷特、其徑四肘、十座各置一盤、
      verse: 38
    - text: 置座於室、左五右五、置海於室右、在東向南、
      verse: 39
    - text: 又製鼎鏟碗、戶蘭爲所羅門王、所作耶和華室之工、於是告竣、
      verse: 40
    - text: 卽柱二、及柱頂之球二、蓋頂球之網二、
      verse: 41
    - text: 網上之石榴四百、網各二行、以蓋柱頂之球、
      verse: 42
    - text: 座十、及座上之十盤、
      verse: 43
    - text: 銅海一、及其下之牛十二、
      verse: 44
    - text: 鼎鏟碗、戶蘭爲所羅門王、所作耶和華室之器、俱以磨光之銅而製、
      verse: 45
    - text: 在約但平原、疎割撒拉但間、膠土之地鑄之、
      verse: 46
    - text: 所作之器繁多、所羅門未權之、銅之輕重、不得而知、
      verse: 47
    - text: 所羅門又作耶和華室所有器皿、卽金壇、及陳餅之金几、
      verse: 48
    - text: 內殿前之燈臺、左右各五、製以精金、其花、其燈、其鑷、俱以金製、
      verse: 49
    - text: 其盂、其剪、其盌、其匙、其鼎、悉精金所製、內殿卽至聖所之門樞、與外殿之門樞、俱以金製、
      verse: 50
    - text: 所羅門王爲耶和華室所作之工竣、攜父大衞所獻之金銀、及器皿、置於耶和華室中之府庫、
      verse: 51
  - chapter: 8
    verses:
    - text: 所羅門集以色列長老、諸支派之長、室家之顯者、至耶路撒冷、所羅門王所、欲自大衞城、卽錫安、舁耶和華約匱、
      verse: 1
    - text: 以他念月、卽七月節期、以色列衆集於所羅門王所、
      verse: 2
    - text: 以色列長老旣至、祭司乃舁匱、
      verse: 3
    - text: 祭司利未人、舁耶和華匱、與會幕、及幕中聖器、
      verse: 4
    - text: 所羅門王與所集之以色列會衆、咸在匱前、獻牛羊爲祭、其多不可勝數、
      verse: 5
    - text: 祭司舁耶和華約匱、入於其所、在內殿、卽至聖所、基路伯翮下、
      verse: 6
    - text: 基路伯於匱之上、展其雙翮、覆匱及杠、
      verse: 7
    - text: 其杠甚長、在內殿前之聖所、可見其末、惟室外不得見之、迄今猶在、
      verse: 8
    - text: 匱內惟二石版、卽以色列人出埃及、耶和華與之立約、摩西在何烈山所置者、此外別無他物、
      verse: 9
    - text: 祭司出聖所時、有雲盈耶和華室、
      verse: 10
    - text: 祭司因雲之故、不能侍立奉事、蓋耶和華之榮光充其室也、○
      verse: 11
    - text: 所羅門曰、耶和華曾云、必居於幽深之處、
      verse: 12
    - text: 我爲爾建室、俾爾永居、
      verse: 13
    - text: 王乃回顧、爲以色列會衆祝嘏、會衆咸立、
      verse: 14
    - text: 王曰、以色列之上帝耶和華、宜頌美焉、昔以口諭我父大衞者、今以手成之、
      verse: 15
    - text: 彼曰、自我導我民以色列出埃及、於以色列支派中、我未嘗簡一邑以建室、爲我寄名之所、惟簡大衞、治我民以色列、
      verse: 16
    - text: 我父大衞、有意爲以色列上帝耶和華之名建室、
      verse: 17
    - text: 惟耶和華諭之曰、爾欲爲我名建室、此意誠善、
      verse: 18
    - text: 然爾不可建室、惟爾所生之子、將爲我名建室、
      verse: 19
    - text: 今耶和華之言驗矣、蓋我循其所許、起而繼父大衞、居以色列國位、又爲以色列上帝耶和華之名建室、備所以置匱、
      verse: 20
    - text: 昔耶和華導我列祖出埃及、所立之約、藏於其中、○
      verse: 21
    - text: 所羅門立於耶和華壇前、以色列會衆咸在、王乃張手向天、
      verse: 22
    - text: 曰、以色列之上帝耶和華歟、在天在地、無神可比、爾僕克盡厥心、行於爾前、爾爲之踐約施恩、
      verse: 23
    - text: 爾許爾僕我父大衞之言應矣、爾口許之、而手成之、有如今日、
      verse: 24
    - text: 以色列之上帝耶和華歟、爾許爾僕我父大衞曰、若爾子孫愼其道途、行於我前、克肖乎爾、則爾必不乏人、居以色列國位、今求踐爾所言、
      verse: 25
    - text: 以色列之上帝歟、爾與爾僕我父大衞所言者、願爾成之、
      verse: 26
    - text: 然上帝豈果居於地乎、天與天上之天、不足容爾、況我所建之室乎、
      verse: 27
    - text: 惟求我之上帝耶和華、垂顧爾僕之禱告祈求、俯聽爾僕今在爾前之籲禱、
      verse: 28
    - text: 願爾之目、晝夜垂顧此室、卽爾所言寄名之所、俯聽爾僕向此所祈、
      verse: 29
    - text: 爾僕與爾民以色列、向此祈禱時、求爾在天爾之居所垂聽、而加赦宥、
      verse: 30
    - text: 人若獲罪於鄰、令其發誓、則至此室、在爾壇前發誓、
      verse: 31
    - text: 求爾在天垂聽、訊鞫爾僕、惡者罪之、依其所行、報於其首、義者義之、如其義以賞之、
      verse: 32
    - text: 爾民以色列因獲罪爾、敗於敵前、若轉歸爾、而認爾名、在此室禱告祈求於爾、
      verse: 33
    - text: 願爾在天垂聽、赦爾民以色列之罪、導之歸爾所錫其列祖之地、
      verse: 34
    - text: 民獲罪爾、致天閉塞不雨、遭爾罰時、若向此祈禱、而認爾名、改悔厥罪、
      verse: 35
    - text: 求爾在天垂聽、赦宥爾僕及爾民以色列之罪、誨以當行之善道、降雨於爾地、卽爾所錫爾民爲業者、
      verse: 36
    - text: 若斯土有饑饉疫癘、五穀枯稿霉爛、或有蝻蝗蚱蜢、或有仇敵犯境、圍其城邑、無論何災何疾、
      verse: 37
    - text: 爾民以色列或一人、或衆人、自覺己心之殃、若向此室張手、無論何所禱、何所祈、
      verse: 38
    - text: 願爾在天爾之居所垂聽、而加赦宥、爾知其心、循各人所行而報之、世人之心、惟爾知之、
      verse: 39
    - text: 使其在爾錫我列祖之地、畢生寅畏爾、
      verse: 40
    - text: 至於外族、不屬爾民以色列者、爲爾之名而至、
      verse: 41
    - text: 蓋彼必聞爾之大名、能手奮臂、自遠方來、向斯室祈禱、
      verse: 42
    - text: 願爾在天爾之居所垂聽、依外族所祈者而行、使天下億兆、咸知爾名、而寅畏爾、如爾民以色列然、亦知我所建之室、以爾名稱之、
      verse: 43
    - text: 如爾民奉爾所遣、無論何途、出與敵戰、向爾所簡之邑、及我爲爾名所建之室、祈禱耶和華、
      verse: 44
    - text: 願爾在天聽其禱告祈求、而保其義、
      verse: 45
    - text: 夫人未有不干罪者、若爾民獲罪於爾、因爾震怒、付之於敵、虜至其地、或遠或近、
      verse: 46
    - text: 如在虜至之地、思念改悔、懇求於爾曰、我儕犯罪、悖逆作惡、
      verse: 47
    - text: 在敵人虜者之地、一心一意歸爾、向其故土、爾所錫其列祖者、與爾所簡之邑、及我爲爾名所建之室、祈禱於爾、
      verse: 48
    - text: 願爾在天爾之居所、聽其禱告祈求、而保其義、
      verse: 49
    - text: 寬恕獲罪於爾之民、宥其對爾所干之咎、使於虜者之前、得其矜憫、
      verse: 50
    - text: 彼爲爾民爾業、昔爾導之出埃及、脫於鐵爐、
      verse: 51
    - text: 願爾垂顧爾僕、及爾民以色列之祈禱、無論何時呼籲、求爾聽之、
      verse: 52
    - text: 主耶和華歟、爾由億兆中、區別斯民、爲爾之業、如爾導我列祖出埃及時、藉爾僕摩西所言、○
      verse: 53
    - text: 所羅門屈膝、跪於耶和華壇前、張手向天、禱告祈求於耶和華旣畢、則起、
      verse: 54
    - text: 立而大聲爲以色列會衆祝嘏、
      verse: 55
    - text: 曰、耶和華宜頌美焉、踐其前言、錫綏安於其民以色列、昔藉其僕摩西所許之福、一言不廢、
      verse: 56
    - text: 願我上帝耶和華偕我儕、如偕我列祖然、勿我離、勿我棄、
      verse: 57
    - text: 使我心歸之、行其道途、守其諭我列祖之誡命、典章律例、
      verse: 58
    - text: 我於耶和華前、祈禱之言、願我上帝耶和華晝夜垂念、而爲其僕、及其民以色列伸寃、適每日之所宜、
      verse: 59
    - text: 使天下億兆、皆知耶和華爲上帝、其外無他、
      verse: 60
    - text: 故爾有衆、當誠心對越我上帝耶和華、從其典章、守其誡命、有如今日、○
      verse: 61
    - text: 王與以色列衆、獻祭於耶和華前、
      verse: 62
    - text: 所羅門獻於耶和華爲酬恩祭、牛二萬二千、羊十二萬、如是、王與以色列衆、區別耶和華室爲聖、
      verse: 63
    - text: 是日、王亦區別耶和華室前院中爲聖、以獻燔祭素祭、與酬恩祭之脂、因耶和華前之銅壇小、不能容其祭品也、
      verse: 64
    - text: 是時所羅門與以色列衆、自哈馬道、至埃及溪、集爲大會、在我上帝耶和華前、同守節期、歷七日、復七日、共十四日、
      verse: 65
    - text: 越至八日、王遣散民衆、民爲王祝嘏、緣耶和華善待其僕大衞、及其民以色列、中心歡悅、各歸其幕、
      verse: 66
  - chapter: 9
    verses:
    - text: 所羅門建耶和華室、及其宮室、與凡所欲爲者、厥工旣竣、
      verse: 1
    - text: 耶和華又見於彼、與昔在基遍同、
      verse: 2
    - text: 諭之曰、爾於我前、所祈所禱者、我聞之矣、爾所建之室、我區別爲聖、以永寄我名、我目我心、必恆久在彼、
      verse: 3
    - text: 如爾存誠心、秉正直、行於我前、克肖爾父大衞、遵我所命、守我典章律例、
      verse: 4
    - text: 則我必永固爾國位於以色列、循我所許爾父大衞曰、爾不乏人、踐以色列國位、
      verse: 5
    - text: 如爾及子孫、轉而不從我、不守我所示爾之誡命典章、往事他神、而崇拜之、
      verse: 6
    - text: 我必於所賜之地、拒絕以色列族、棄此爲我名區別爲聖之室、而不之顧、使以色列族、於列國之中、作諺語、爲話柄、
      verse: 7
    - text: 此室雖高、凡過之者、必駭異而嗤笑曰、耶和華曷如是待此地此室乎、
      verse: 8
    - text: 則將應之曰、昔其上帝耶和華、導其列祖出埃及、彼乃棄之、歸向他神、崇拜奉事之、故降是災於彼、○
      verse: 9
    - text: 所羅門建二室、卽耶和華室、及王宮室、歷二十年、始竣其工、
      verse: 10
    - text: 推羅王希蘭、曾以香柏松木及金、給所羅門、任其所欲、所羅門王乃以加利利地二十邑予之、
      verse: 11
    - text: 希蘭自推羅來、觀所羅門所予之邑、不悅之、
      verse: 12
    - text: 曰、我兄弟歟、所予何邑、遂名之曰迦步勒地、迄於今日、
      verse: 13
    - text: 希蘭遺金一百二十他連得於王、○
      verse: 14
    - text: 所羅門王徵人服役、乃爲建耶和華室、與己宮室、及米羅曁耶路撒冷城垣、並夏瑣、米吉多、基色、
      verse: 15
    - text: 昔埃及王法老攻取基色、焚之以火、殺居其邑之迦南人、以邑畀其女、所羅門之后爲業、
      verse: 16
    - text: 故所羅門建基色、及下伯和崙、
      verse: 17
    - text: 與巴拉、曁達莫、在境內之曠野、
      verse: 18
    - text: 亦建府庫車騎之邑、在耶路撒冷、與利巴嫩、及所轄之境、凡所羅門欲建者、悉建之、
      verse: 19
    - text: 斯土所遺亞摩利人、赫人、比利洗人、希未人、耶布斯人、非屬以色列族、
      verse: 20
    - text: 卽以色列人不能盡滅者、所羅門徵其子孫服役、迄於今日、
      verse: 21
    - text: 惟以色列族、所羅門不使之服役、乃爲戰士、臣僕、牧伯、軍長、及車騎之長、
      verse: 22
    - text: 所羅門有監工者、五百五十人、以督操作之衆、
      verse: 23
    - text: 法老之女、自大衞城、至所羅門爲彼所建之宮、其時、所羅門建米羅、
      verse: 24
    - text: 所羅門獻燔祭及酬恩祭、於爲耶和華所築之壇、在耶和華前、亦焚香於其上、歲凡三次、於是建室之功告成、○
      verse: 25
    - text: 所羅門王在以東紅海之濱、近以祿之以旬迦別、製造羣舶、
      verse: 26
    - text: 希蘭遣其僕、諳航海者、與所羅門僕偕往、
      verse: 27
    - text: 至俄斐、得金四百二十他連得、運至所羅門王、
      verse: 28
  - chapter: 10
    verses:
    - text: 示巴女王、聞所羅門由耶和華名、而得之聲譽、遂來、欲以難語試之、
      verse: 1
    - text: 彼至耶路撒冷、從者甚衆、有駝負香品、及黃金甚多、亦有寶石、見所羅門、悉以中心所存者與之言、
      verse: 2
    - text: 其所問者、所羅門俱答之、無有一事不明、而不告之、
      verse: 3
    - text: 示巴女王、見所羅門之智慧、所建之宮室、
      verse: 4
    - text: 筵席之餚饌、羣臣之坐次、衆僕之侍立、與其服飾、及其酒政、曁陞耶和華室之階、則神爲之奪、
      verse: 5
    - text: 謂王曰、我在我國、所聞爾之行爲智慧、洵不誣也、
      verse: 6
    - text: 我未至而目擊、則不信其言、今知所告我者、猶未及半、爾之智慧福祉、過於我之所聞、
      verse: 7
    - text: 爾之羣臣、爾之衆僕、恆侍爾前、聞爾智慧、其有福矣、
      verse: 8
    - text: 爾上帝耶和華悅爾、使居以色列國位、宜頌美焉、蓋耶和華恆愛以色列、故立爾爲王、施行公義、
      verse: 9
    - text: 於是示巴女王、以黃金一百二十他連得、香品甚多、及厥寶石、饋所羅門王、所饋王之香品、此後未有若是之多也、
      verse: 10
    - text: 希蘭之羣舶、自俄斐運金者、亦運檀木、寶石甚多、
      verse: 11
    - text: 王以檀木、爲耶和華室及王宮作欄、又爲謳歌者作琴與瑟、自昔迄今、未見若此之檀木、
      verse: 12
    - text: 示巴女王所欲所求者、所羅門王悉予之、且循王之厚意、更有饋焉、遂與臣僕、返其故土、○
      verse: 13
    - text: 所羅門歲得金六百六十六他連得、
      verse: 14
    - text: 此外又有商賈、與雜族諸王、及國中牧伯、所進之金、
      verse: 15
    - text: 所羅門王以煉金、作盾二百、每盾需金六百舍客勒、
      verse: 16
    - text: 又以煉金作干三百、每干需金三彌那、王置於利巴嫩林宮、
      verse: 17
    - text: 又以象牙製大寶座一、包以精金、
      verse: 18
    - text: 座階六級、座後維圓、左右有扶手、二獅旁立、
      verse: 19
    - text: 六級各有二獅、左一右一、共十有二、他國未有若是之製也、
      verse: 20
    - text: 所羅門王所有之爵、悉以金製、利巴嫩林宮諸器、皆爲精金、當所羅門時、銀不爲貴、
      verse: 21
    - text: 王有他施羣舶、與希蘭之羣舶航海、三年一返、載金銀、象牙、猿猴、孔雀而歸、○
      verse: 22
    - text: 所羅門王之貨財與智慧、超乎天下列王、
      verse: 23
    - text: 天下億兆、咸求見所羅門、以聽其智慧、卽上帝賦於其心者、
      verse: 24
    - text: 各進貢物、卽金器銀器、衣服軍械、香品馬騾、歲有定例、
      verse: 25
    - text: 所羅門集車騎、有車一千四百、騎兵一萬二千、置於屯車之邑、及王都耶路撒冷、
      verse: 26
    - text: 王使銀在耶路撒冷如石、香柏多如谷中之桑、
      verse: 27
    - text: 所羅門之馬、來自埃及、乃王之商賈、依各羣之值而購者、
      verse: 28
    - text: 自埃及而得之車、每乘值銀六百舍客勒、每馬值銀一百五十舍客勒、赫族諸王、與亞蘭諸王、亦依其值、由此商賈而購之、
      verse: 29
  - chapter: 11
    verses:
    - text: 所羅門王寵法老女、此外、又寵異族之女甚多、卽摩押亞捫以東西頓赫人之女、
      verse: 1
    - text: 耶和華曾諭以色列人云、勿與彼族往來相通、彼必誘惑爾心、俾從其神、然所羅門戀愛其女、
      verse: 2
    - text: 公主爲后妃者七百、嬪嬙三百、皆蠱惑其心、
      verse: 3
    - text: 所羅門年邁時、后妃誘之、附於他神、不專心從其上帝耶和華、如父大衞、
      verse: 4
    - text: 乃從西頓人之女神亞斯他錄、及亞捫人可憎之神米勒公、
      verse: 5
    - text: 所羅門行耶和華所惡、不效其父大衞、盡心從耶和華、
      verse: 6
    - text: 在耶路撒冷東之山、爲摩押可憎之神基抹、與亞捫人可憎之神摩洛築壇、
      verse: 7
    - text: 爲其異族后妃亦行此、彼皆焚香獻祭與其神、○
      verse: 8
    - text: 耶和華怒所羅門、因其心轉離以色列之上帝耶和華、二次見於彼者、
      verse: 9
    - text: 耶和華命其不可從事他神、彼乃不遵其命、
      verse: 10
    - text: 故耶和華諭之曰、爾旣行是、不守我約、及我命爾之典章、我必奪爾國祚、以予爾僕、
      verse: 11
    - text: 第緣爾父大衞之故、於爾存日、我不行是、惟必奪於爾子之手、
      verse: 12
    - text: 然不奪其全國、因我僕大衞、及我所簡之耶路撒冷故、以一支派錫予爾子、○
      verse: 13
    - text: 耶和華使以東王裔哈達、起而敵所羅門、
      verse: 14
    - text: 昔大衞征以東、其軍長約押、往葬陳亡者、盡殺以東之丁男、
      verse: 15
    - text: 約押與以色列衆居彼六月、迨其地之丁男殲焉、
      verse: 16
    - text: 時、哈達尚幼、與父臣僕以東數人、遁於埃及、
      verse: 17
    - text: 自米甸啟行、至巴蘭、由彼攜人、偕至埃及、覲埃及王法老、王賜以第宅、定其糈糧、錫以土地、
      verse: 18
    - text: 哈達蒙厚恩於法老前、法老以其后答比匿妹妻之、
      verse: 19
    - text: 生子基努拔、答比匿使在法老宮斷乳、基努拔遂居宮中、與法老諸子偕、
      verse: 20
    - text: 哈達在埃及聞大衞與列祖偕眠、軍長約押已死、則謂法老曰、容我歸故土、
      verse: 21
    - text: 法老曰、爾與我偕、何所缺、致欲歸故土耶、對曰、我無所缺、惟請容我歸、○
      verse: 22
    - text: 上帝又興一敵、以利亞大子利遜、以攻所羅門、昔利遜逃其主、瑣巴王哈大底謝、
      verse: 23
    - text: 大衞殺瑣巴人時、利遜集人成羣、而爲其首、往居大馬色、在彼爲王、
      verse: 24
    - text: 所羅門存日、哈達爲患而外、利遜爲亞蘭王、憾以色列人、亦爲其敵、○
      verse: 25
    - text: 以法蓮族、洗利達人、尼八子耶羅波安、其母名洗魯阿、嫠婦也、彼爲所羅門臣僕、亦起而叛王、
      verse: 26
    - text: 其叛逆之故、乃因所羅門建米羅、修其父大衞城之破壞、
      verse: 27
    - text: 耶羅波安乃勇士、所羅門見其少年殷勤、委之督約瑟家之工、
      verse: 28
    - text: 時、耶羅波安出耶路撒冷、示羅人先知亞希雅、遇之於途、亞希雅衣新衣、惟二人在田野、
      verse: 29
    - text: 亞希雅取其所衣之新衣、裂爲十二、
      verse: 30
    - text: 謂之曰、爾取其十、蓋以色列之上帝耶和華曰、我必分裂此國、奪於所羅門手、以十支派予爾、
      verse: 31
    - text: 惟因我僕大衞、及我於以色列支派中、所簡之邑耶路撒冷故、彼必得一支派、
      verse: 32
    - text: 我之行此、乃因其人棄我、崇拜西頓人之女神亞斯他錄、摩押之神基抹、亞捫族之神米勒公、不從我道、行我所悅、不守我之典章律例、如父大衞所爲、
      verse: 33
    - text: 然我不奪全國於其手、必使之爲君、以畢其生、緣我所簡之僕大衞、守我誡命典章故也、
      verse: 34
    - text: 惟必奪國於其子手、以十支派予爾、
      verse: 35
    - text: 以一支派予其子、使我僕大衞、在我前恆有燈光、於我所簡耶路撒冷、卽我寄名之所、
      verse: 36
    - text: 我將簡爾、俾從所欲而主治、爲以色列王、
      verse: 37
    - text: 爾若聽我所命、從我之道、行我所悅、守我典章誡命、如我僕大衞所爲、我必偕爾、爲爾建鞏固之家室、如爲大衞所建、且以以色列族畀爾、
      verse: 38
    - text: 我必困苦大衞之裔、然不至久遠、
      verse: 39
    - text: 緣此、所羅門欲殺耶羅波安、耶羅波安起而遁於埃及、至埃及王示撒、居彼、迨所羅門薨、○
      verse: 40
    - text: 所羅門其餘事蹟、凡其所爲、與其智慧、俱載於所羅門紀、
      verse: 41
    - text: 所羅門在耶路撒冷、爲以色列全國之王、歷四十年、
      verse: 42
    - text: 所羅門與列祖偕眠、葬於父大衞城、子羅波安嗣位、
      verse: 43
  - chapter: 12
    verses:
    - text: 羅波安往示劍、因以色列衆至彼、欲立之爲王、
      verse: 1
    - text: 昔尼八子耶羅波安、避所羅門王、遁於埃及居焉、今聞此事、
      verse: 2
    - text: 民衆遣人招之、遂與以色列會衆、來見羅波安曰、
      verse: 3
    - text: 爾父使我儕負軛艱苦、爾其輕爾父之重軛、與艱苦之役事、我則服事爾、
      verse: 4
    - text: 王曰、姑退、越三日、復來見我、民乃去、
      verse: 5
    - text: 其父所羅門存日、有侍其前之耆老、羅波安王與之議曰、汝有何謀、以答斯民、
      verse: 6
    - text: 僉曰、今日爾若願爲斯民之僕、而服事之、答以善言、彼必永爲爾僕、
      verse: 7
    - text: 惟王違棄耆老之謀、與侍其前、偕己同長之少者謀、
      verse: 8
    - text: 曰、斯民謂我云、爾父加我之軛、求爾輕之、汝有何謀、以答斯民、
      verse: 9
    - text: 偕彼同長之少者曰、斯民謂爾云、爾父使我負重軛、求爲我輕之、可答之曰、我之小指、巨於我父之腰、
      verse: 10
    - text: 我父使爾負重軛、我必益之、我父責爾以鞭、我則責爾以蠍、
      verse: 11
    - text: 越三日、耶羅波安與民衆、咸詣羅波安、循王所命、越三日復來見我之言、
      verse: 12
    - text: 王以厲詞答之、違棄耆老之謀、
      verse: 13
    - text: 依少者之謀、告之曰、我父使爾負重軛、我必益之、我父責爾以鞭、我則責爾以蠍、
      verse: 14
    - text: 王不聽民所求、是事由於耶和華、以應耶和華藉示羅人亞希雅、告尼八子耶羅波安之言、
      verse: 15
    - text: 以色列衆見王不聽、則謂王曰、我與大衞何與、我於耶西子無業、以色列人歟、爾其歸幕、大衞家歟、爾其自顧、以色列人遂歸其幕、
      verse: 16
    - text: 惟居猶大諸邑之以色列人、羅波安爲其王、
      verse: 17
    - text: 羅波安王遣司力役之亞多蘭至以色列人、以色列人以石擊斃之、羅波安王亟登車、遁於耶路撒冷、
      verse: 18
    - text: 於是以色列人叛大衞家、至於今日、
      verse: 19
    - text: 以色列衆聞耶羅波安歸、則遣人招之詣會衆、立爲以色列衆之王、猶大支派而外、無有從大衞家者、○
      verse: 20
    - text: 羅波安至耶路撒冷、集猶大全家、及便雅憫支派、所簡戰士、十有八萬、欲與以色列家戰、俾國復歸所羅門子羅波安、
      verse: 21
    - text: 上帝諭上帝僕示瑪雅曰、
      verse: 22
    - text: 告猶大王、所羅門子羅波安、與猶大便雅憫全家、及餘民曰、
      verse: 23
    - text: 耶和華云、勿往與兄弟以色列人戰、其各歸家、蓋是事由於我也、衆從耶和華言、遵命而歸、○
      verse: 24
    - text: 耶羅波安在以法蓮山地、建示劍而居之、自此而出、建毘努伊勒、
      verse: 25
    - text: 意謂此國將歸大衞家、
      verse: 26
    - text: 倘斯民往耶路撒冷、獻祭於耶和華室、其心必歸厥主猶大王羅波安、則殺我而歸彼、
      verse: 27
    - text: 王旣籌思、乃作金犢二、告民曰、爾曹上耶路撒冷甚難、以色列人歟、導爾出埃及之神卽此、
      verse: 28
    - text: 遂置一犢於伯特利、一犢於但、
      verse: 29
    - text: 此事陷人於罪、因民往但、崇拜其一、
      verse: 30
    - text: 王於崇邱建廟、由衆民中、不屬利未族者、簡立祭司、
      verse: 31
    - text: 又設節期於八月之望、若猶大之節期、而登其壇、在伯特利亦如是、獻祭於所作之犢、以所立爲邱壇之祭司、置於伯特利、
      verse: 32
    - text: 八月之望、卽以己意所定之期、詣伯特利所作之壇、爲以色列族設筵、登壇焚香、
      verse: 33
  - chapter: 13
    verses:
    - text: 耶羅波安立於壇側、欲焚香時、適有上帝僕、奉耶和華命、自猶大至伯特利、
      verse: 1
    - text: 奉耶和華命、向壇而呼曰、壇乎、壇乎、耶和華云、大衞家必生一子、名約西亞、彼將取崇邱之祭司、焚香於爾上者、獻於爾上、人之骸骨、亦必焚於爾上焉、
      verse: 2
    - text: 是日上帝僕示預兆曰、此壇必裂、灰必傾、是乃耶和華所言之預兆、
      verse: 3
    - text: 王聞上帝僕向伯特利壇所呼之言、自壇伸手曰、執之、所伸之手卽枯、不能縮、
      verse: 4
    - text: 壇亦裂、灰亦傾、應上帝僕、奉耶和華命所示之預兆、
      verse: 5
    - text: 王謂上帝僕曰、請爾爲我祈禱、求爾上帝耶和華施恩、俾我手復原、上帝僕求於耶和華、王手遂愈如初、
      verse: 6
    - text: 王謂上帝僕曰、偕我歸家、補爾精力、我必加以賞賚、
      verse: 7
    - text: 上帝僕曰、爾卽以家之半賜我、我必不偕爾歸、亦不食餅飲水於此、
      verse: 8
    - text: 蓋耶和華諭我曰、勿食餅飲水於此、勿循原途而返、
      verse: 9
    - text: 乃由他途而歸、不循來伯特利之路、○
      verse: 10
    - text: 有老先知居伯特利、其子至、以上帝僕當日在伯特利所行、及對王所言者、悉告其父、
      verse: 11
    - text: 父問之曰、彼由何途而往、子以來自猶大之上帝僕、所往之途告父、
      verse: 12
    - text: 父曰、爲我備驢、遂備驢、其父乘之、
      verse: 13
    - text: 追上帝僕、遇其坐於橡下、問曰、自猶大來之上帝僕、乃爾乎、曰、是也、
      verse: 14
    - text: 曰、請偕我歸、食餅、
      verse: 15
    - text: 曰、我不得與爾歸、入爾室、亦不食餅飲水於此、
      verse: 16
    - text: 蓋耶和華諭我云、勿食餅飲水於此、勿循原途而返、
      verse: 17
    - text: 老先知曰、我亦先知如爾、有天使奉耶和華命、諭我曰、攜彼歸爾家、俾其食餅飲水、乃誑之也、
      verse: 18
    - text: 上帝僕遂與偕歸、食餅飲水於其家、
      verse: 19
    - text: 席間、耶和華諭攜其返之先知、
      verse: 20
    - text: 遂向自猶大來之上帝僕呼曰、耶和華云、因爾違耶和華之言、不守爾上帝耶和華所命、
      verse: 21
    - text: 乃返而食餅飲水、於耶和華禁爾食餅飲水之所、故爾尸不得入爾列祖之墓、
      verse: 22
    - text: 飲食旣畢、老先知爲所攜歸之先知備驢、
      verse: 23
    - text: 旣往、有獅在途、遇而殺之、尸仆於途、驢立其側、獅亦立其旁、
      verse: 24
    - text: 有人過之、見尸仆於途、獅立於旁、則入老先知所居之邑以告、
      verse: 25
    - text: 攜其離途而返之先知聞之、則曰、此上帝僕、違耶和華之言、故耶和華付之於獅、獅攫而殺之、如耶和華所諭、
      verse: 26
    - text: 又謂其子曰、爲我備驢、遂備之、
      verse: 27
    - text: 旣往、見尸仆於途、驢與獅立於旁、獅未食尸、亦不攫驢、
      verse: 28
    - text: 先知取上帝僕之尸、置於驢、攜歸老先知之邑、哀悼而葬之、
      verse: 29
    - text: 置尸於己塚、悼之曰、哀哉、我兄弟乎、
      verse: 30
    - text: 葬畢、則謂其子曰、我死、當葬我於上帝僕所葬之墓、以我骨置其骨側、
      verse: 31
    - text: 蓋彼奉耶和華命、指伯特利壇、及撒瑪利亞諸邑崇邱之廟、所言必應、○
      verse: 32
    - text: 耶羅波安雖遇此事、仍不悛其惡行、復由衆民中、簡立崇邱之祭司、凡欲之者、則區別之、使爲崇邱祭司、
      verse: 33
    - text: 是事陷耶羅波安家於罪、以致滅絕於地上、
      verse: 34
  - chapter: 14
    verses:
    - text: 耶羅波安子亞比雅遘疾、
      verse: 1
    - text: 耶羅波安謂妻曰、爾起改裝、免人知爾爲耶羅波安妻、往於示羅、在彼有先知亞希雅、卽昔告我必爲斯民之王者、
      verse: 2
    - text: 當攜十餅、曁薄餅、與蜜一甁見之、彼必告爾、子將若何、
      verse: 3
    - text: 耶羅波安妻如是而行、起往示羅、至亞希雅家、亞希雅年老、目眊不能視、
      verse: 4
    - text: 耶和華告之曰、耶羅波安之妻將至、以子遘疾、而問於爾、彼入室時、必佯爲他婦、爾當依我言告之、
      verse: 5
    - text: 入門、亞希雅聞其足音、曰、耶羅波安之妻其入、奚佯爲他婦哉、我已奉命、以凶事告爾、
      verse: 6
    - text: 往告耶羅波安曰、以色列之上帝耶和華云、我自民中舉爾、立爲我民以色列之君、
      verse: 7
    - text: 奪國於大衞家、以賜爾、而爾不效我僕大衞、守我誡命、一心從我、行我所悅、
      verse: 8
    - text: 乃行惡較前人尤甚、立他神、鑄偶像、激我之怒、棄而背我、
      verse: 9
    - text: 故我必降災於耶羅波安家、彼之丁男、無論被束者、自由者、悉絕之於以色列中、掃除耶羅波安全家、猶人掃除糞壤、以至淨盡、
      verse: 10
    - text: 凡屬耶羅波安、死於邑者、犬必食之、死於野者、鳥必食之、耶和華言之矣、
      verse: 11
    - text: 爾起旋歸、足入城時、子必死焉、
      verse: 12
    - text: 以色列衆將爲哀悼而葬之、屬耶羅波安者、惟此子得入於墓、蓋在耶羅波安家中、彼向以色列之上帝耶和華、顯有善行、
      verse: 13
    - text: 耶和華必興一人、爲以色列王、將絕耶羅波安家於彼日、何云彼日、卽今是也、
      verse: 14
    - text: 耶和華必擊以色列、若葦搖於水中、拔之出於所錫列祖之美地、散之河外、因其作木偶、激耶和華之怒也、
      verse: 15
    - text: 緣耶羅波安所犯之罪、使以色列人陷之、耶和華必棄以色列族、
      verse: 16
    - text: 耶羅波安妻起而往、至得撒、履門閾、而子死焉、
      verse: 17
    - text: 以色列衆葬之、爲之哀悼、如耶和華藉其僕先知亞希雅所言、
      verse: 18
    - text: 耶羅波安其餘事蹟、及其戰績、與其政治、俱載於以色列列王紀、
      verse: 19
    - text: 耶羅波安爲王二十二年、與列祖偕眠、子拿答嗣位、○
      verse: 20
    - text: 所羅門子羅波安爲猶大王、卽位時、年四十有一、在耶路撒冷爲王、歷十七年、耶路撒冷卽耶和華自以色列諸支派中、所簡以爲寄名之所、羅波安母名拿瑪、亞捫女也、
      verse: 21
    - text: 猶大人行耶和華所惡、犯罪激耶和華之忌、較其列祖尤甚、
      verse: 22
    - text: 在高岡之上、綠樹之下、建崇邱、作柱像木偶、
      verse: 23
    - text: 其地且有孌童、衆行異邦可憎之事、卽耶和華於以色列人前、所逐諸族之事、○
      verse: 24
    - text: 羅波安王五年、埃及王示撒、上攻耶路撒冷、
      verse: 25
    - text: 掠耶和華室及王宮之寶物、悉攜之去、又掠所羅門所製之金干、
      verse: 26
    - text: 羅波安王製銅干以代之、付於守宮門之侍衞長、
      verse: 27
    - text: 王入耶和華室時、侍衞執干、後則反諸侍衞之室、
      verse: 28
    - text: 羅波安其餘事蹟、凡其所爲、俱載於猶大列王紀、
      verse: 29
    - text: 羅波安與耶羅波安、常相戰鬬、
      verse: 30
    - text: 羅波安與列祖偕眠、同葬於大衞城、子亞比央嗣位、羅波安之母拿瑪、亞捫女也、
      verse: 31
  - chapter: 15
    verses:
    - text: 尼八子耶羅波安王十八年、亞比央卽位、爲猶大王、
      verse: 1
    - text: 在耶路撒冷爲王、凡歷三年、其母名瑪迦、押沙龍女也、
      verse: 2
    - text: 亞比央從其父所行諸罪、不效厥祖大衞、專心於其上帝耶和華、
      verse: 3
    - text: 然以大衞之故、其上帝耶和華賜以燈光、在於耶路撒冷、俾其子嗣位、鞏固耶路撒冷、
      verse: 4
    - text: 蓋大衞除於赫人烏利亞之事外、皆行耶和華所悅、畢生不違其所命、
      verse: 5
    - text: 羅波安存日、與耶羅波安常相戰鬬、
      verse: 6
    - text: 亞比央與耶羅波安、亦相戰鬬、亞比央其餘事蹟、凡其所爲、俱戴於猶大列王紀、
      verse: 7
    - text: 亞比央與列祖偕眠、葬於大衞城、子亞撒嗣位、○
      verse: 8
    - text: 以色列王耶羅波安二十年、亞撒卽位、爲猶大王、
      verse: 9
    - text: 在耶路撒冷爲王、歷四十一年、其祖母瑪迦、押沙龍女也、
      verse: 10
    - text: 亞撒行耶和華所悅、效其祖大衞所爲、
      verse: 11
    - text: 驅孌童於斯土、除其列祖所作之偶像、
      verse: 12
    - text: 貶其祖母瑪迦太后之位、緣其爲亞舍拉作可憎之像、亞撒斫其像、焚於汲淪溪旁、
      verse: 13
    - text: 惟崇邱未廢、然亞撒畢生、專心於耶和華、
      verse: 14
    - text: 以父所獻、及己所獻之金銀與器皿、進於耶和華室、
      verse: 15
    - text: 亞撒與以色列王巴沙存日、常相戰鬬、
      verse: 16
    - text: 以色列王巴沙上攻猶大、建拉瑪、使人不得出入於猶大王亞撒之所、
      verse: 17
    - text: 亞撒取耶和華室及王宮府庫、所餘之金銀、付其臣僕、遣詣居大馬色之亞蘭王、希旬孫、他伯利們子便哈達、曰、
      verse: 18
    - text: 爾我有約、如昔爾父與我父然、今我饋爾金銀、請廢爾與以色列王巴沙之約、使之去我、
      verse: 19
    - text: 便哈達從亞撒王之言、遣其軍長攻以色列之邑、乃擊以雲、但、亞伯伯瑪迦、與基尼烈四境、拿弗他利全地、
      verse: 20
    - text: 巴沙聞之、則止建拉瑪之工、而居得撒、
      verse: 21
    - text: 亞撒王宣告猶大衆、不遺一人、遂取巴沙建拉瑪之木石、亞撒王以之建便雅憫之迦巴、與米斯巴、
      verse: 22
    - text: 亞撒其餘事蹟、凡其所爲、與其勇力、及所建之邑、俱載於猶大列王紀、亞撒年老、而有足疾、
      verse: 23
    - text: 與列祖偕眠、同葬於大衞城、子約沙法嗣位、○
      verse: 24
    - text: 猶大王亞撒二年、耶羅波安子拿答卽位、爲以色列王、凡歷二年、
      verse: 25
    - text: 拿答行耶和華所惡、循父之道、干父陷以色列人之罪、
      verse: 26
    - text: 以薩迦族、亞希雅子巴沙叛、弒之於非利士人之基比頓、其時拿答與以色列衆、圍基比頓、
      verse: 27
    - text: 猶大王亞撒三年、巴沙弒之、而篡其位、
      verse: 28
    - text: 甫卽位、則戮耶羅波安全家、凡有血氣者、悉行翦滅、靡有孑遺、如耶和華藉其僕、示羅人亞希雅所言、
      verse: 29
    - text: 因耶羅波安所犯之罪、使以色列人陷之、激以色列上帝耶和華之怒、
      verse: 30
    - text: 拿答其餘事蹟、凡其所爲、俱載於以色列列王紀、
      verse: 31
    - text: 亞撒與以色列王巴沙存日、常相戰鬬、○
      verse: 32
    - text: 猶大王亞撒三年、亞希雅子巴沙、在得撒卽位、爲以色列王、歷二十四年、
      verse: 33
    - text: 行耶和華所惡、循耶羅波安之道、干其陷以色列人之罪、
      verse: 34
  - chapter: 16
    verses:
    - text: 耶和華諭哈拿尼子耶戶、責巴沙曰、
      verse: 1
    - text: 昔我舉爾於塵埃、立爲我民以色列之君、而爾行耶羅波安之道、使我民以色列陷罪、激我之怒、
      verse: 2
    - text: 我必掃除巴沙及其家、使如尼八子耶羅波安家然、
      verse: 3
    - text: 凡屬巴沙、死於邑者、犬必食之、死於野者、鳥必食之、
      verse: 4
    - text: 巴沙其餘事蹟、凡其所爲、及其勇力、俱載於以色列列王紀、
      verse: 5
    - text: 巴沙與列祖偕眠、葬於得撒、子以拉嗣位、
      verse: 6
    - text: 耶和華藉哈拿尼子先知耶戶、責巴沙及其家、因其行耶和華所惡、以其手所爲、激厥震怒、效耶羅波安家、而殺其人、○
      verse: 7
    - text: 猶大王亞撒二十六年、巴沙子以拉、在得撒卽位、爲以色列王、凡歷二年、
      verse: 8
    - text: 其僕心利、統戰車之半者叛之、以拉在得撒家宰亞雜之室飲醉、
      verse: 9
    - text: 心利入室、擊而弒之、繼之爲王、事在猶大王亞撒二十七年、
      verse: 10
    - text: 心利卽位、則擊巴沙全家、彼之戚屬友朋、不遺一男、
      verse: 11
    - text: 心利滅巴沙全家、乃依耶和華藉先知耶戶、責巴沙之言、
      verse: 12
    - text: 因巴沙及其子以拉所犯之罪、使以色列人陷之、且事虛無、激以色列上帝耶和華之怒、
      verse: 13
    - text: 以拉其餘事蹟、凡其所爲、俱載於以色列列王紀、○
      verse: 14
    - text: 猶大王亞撒二十七年、心利在得撒爲王、僅歷七日、時、民衆建營、攻屬非利士人之基比頓、
      verse: 15
    - text: 在營之民、聞心利叛而弒王、是日以色列衆、於其營中、立軍長暗利爲以色列王、
      verse: 16
    - text: 暗利率以色列衆、自基比頓、上圍得撒、
      verse: 17
    - text: 心利見城已陷、乃入王宮之衞所、縱火焚宮而死、
      verse: 18
    - text: 緣其犯罪、行耶和華所惡、循耶羅波安之道、干其陷以色列人之罪、
      verse: 19
    - text: 心利其餘事蹟、及其叛逆、俱載於以色列列王紀、○
      verse: 20
    - text: 時、以色列民分而爲二、半從基納子提比尼、欲立之爲王、半從暗利、
      verse: 21
    - text: 從暗利之民、勝於從基納子提比尼之民、提比尼旣沒、暗利爲王、○
      verse: 22
    - text: 猶大王亞撒三十一年、暗利卽位、爲以色列王、歷十有二年、在得撒爲王六年、
      verse: 23
    - text: 以銀二他連得與撒瑪、購撒瑪利亞山、建邑於山、以山主撒瑪之名、稱其邑曰撒瑪利亞、
      verse: 24
    - text: 暗利行耶和華所惡、較前王尤甚、
      verse: 25
    - text: 循尼八子耶羅波安之道、干其陷以色列人之罪、且事虛無、激以色列上帝耶和華之怒、
      verse: 26
    - text: 暗利其餘事蹟、及其所著之勇力、俱載於以色列列王紀、
      verse: 27
    - text: 暗利與列祖偕眠、葬於撒瑪利亞、子亞哈嗣位、○
      verse: 28
    - text: 猶大王亞撒三十八年、暗利子亞哈卽位、在撒瑪利亞爲以色列王、歷二十二年、
      verse: 29
    - text: 行耶和華所惡、較前王尤甚、
      verse: 30
    - text: 循尼八子耶羅波安之道、以爲細事、乃娶西頓王謁巴力女耶洗別爲后、從而服事崇拜巴力、
      verse: 31
    - text: 在撒瑪利亞建巴力廟、爲之築壇於廟中、
      verse: 32
    - text: 亦作木偶、亞哈所行、激以色列上帝耶和華之怒、較以色列前王尤甚、
      verse: 33
    - text: 亞哈時、伯特利人希伊勒、重建耶利哥、立基時、則喪長子亞比蘭、置門時、則喪季子西割、應耶和華藉嫩之子約書亞所言、
      verse: 34
  - chapter: 17
    verses:
    - text: 旅於基列之提斯比人以利亞、告亞哈曰、我指所事維生之耶和華、以色列之上帝而誓、此數年間、非我有言、則雨露不降、
      verse: 1
    - text: 耶和華諭以利亞曰、
      verse: 2
    - text: 去此東往、匿於約但東之基立溪濱、
      verse: 3
    - text: 可飲溪水、我命烏食爾、
      verse: 4
    - text: 遂遵耶和華命、往約但東之基立溪濱居焉、
      verse: 5
    - text: 烏朝夕以餅與肉給之、所飲者、此溪之水、
      verse: 6
    - text: 日久無雨降於其地、溪水盡涸、○
      verse: 7
    - text: 耶和華諭以利亞曰、
      verse: 8
    - text: 起往西頓之撒勒法、而居於彼、我已命在彼之嫠婦供養爾、
      verse: 9
    - text: 遂起、往撒勒法、至邑門、見嫠婦採薪、呼之曰、請爾以器、取水少許以飲我、
      verse: 10
    - text: 婦往時、又呼之曰、請爾手持片餅與我、
      verse: 11
    - text: 曰、我指爾之上帝、維生之耶和華以誓、我無餅、惟餘一握之麪於罌、少許之油於甁、今採薪二、歸而爲我及子備之、食之而死、
      verse: 12
    - text: 以利亞曰、勿懼、其往、如爾所言而行、先爲我作小餅、攜之至、後爲爾及子作餅、
      verse: 13
    - text: 蓋以色列之上帝耶和華曰、罌內之麪不減、甁中之油不罄、迨耶和華降雨於地、
      verse: 14
    - text: 婦往、遵以利亞言而行、婦與其家、及以利亞、食之多日、
      verse: 15
    - text: 罌內之麪不減、甁中之油不罄、如耶和華藉以利亞所言、
      verse: 16
    - text: 厥後、家主之子遘疾甚劇、至無氣息、
      verse: 17
    - text: 婦謂以利亞曰、上帝僕歟、我與爾何與、爾來此、使憶我罪、而殺我子耶、
      verse: 18
    - text: 曰、以子付我、遂取諸母懷、抱至所居之樓、置於己牀、
      verse: 19
    - text: 籲耶和華曰、我上帝耶和華歟、我旅此嫠之家、汝豈降災於彼、以殺其子乎、
      verse: 20
    - text: 乃伏於子身者三、籲耶和華曰、我上帝耶和華歟、祈使此子之魂、返於其軀、
      verse: 21
    - text: 耶和華允其所祈、子魂乃返而甦、
      verse: 22
    - text: 以利亞攜之下樓、入室、付於其母、曰、汝子復生矣、
      verse: 23
    - text: 婦曰、我今知爾乃上帝僕、耶和華藉爾口所言者、眞實無妄、
      verse: 24
  - chapter: 18
    verses:
    - text: 歷時旣久、越至三年、耶和華諭以利亞曰、往見亞哈、我將降雨於地、
      verse: 1
    - text: 以利亞遂往、見於亞哈、時、撒瑪利亞饑甚、
      verse: 2
    - text: 亞哈召家宰俄巴底、俄巴底深寅畏耶和華、
      verse: 3
    - text: 昔耶洗別滅耶和華諸先知、俄巴底匿先知百人於穴、每穴五十人、以餅與水供之、
      verse: 4
    - text: 亞哈謂俄巴底曰、遍巡斯土、至諸水泉溪澗、或得芻蕘、以救騾馬、免喪羣畜、
      verse: 5
    - text: 於是分地巡行、亞哈與俄巴底、各往一途、
      verse: 6
    - text: 俄巴底行於途間、以利亞遇焉、俄巴底識之、則俯伏曰、爾爲我主以利亞歟、
      verse: 7
    - text: 曰、是也、往告爾主云、以利亞在此、
      verse: 8
    - text: 曰、我干何罪、致爾付僕於亞哈手、以殺我乎、
      verse: 9
    - text: 我指爾之上帝、維生之耶和華而誓、無一邦一族、我主不遣人索爾、若云不在者、則令是邦是族誓曰、未遇爾也、
      verse: 10
    - text: 今爾云、往告爾主曰、以利亞在此、
      verse: 11
    - text: 我離爾而往、耶和華之神、將攜爾至我所不知之地、我往告亞哈、彼索爾不得、則必殺我、然爾僕自幼寅畏耶和華、
      verse: 12
    - text: 昔耶洗別殺耶和華先知時、我匿先知百人於穴、每穴五十人、以餅與水供之、我之所爲、無人告我主乎、
      verse: 13
    - text: 今爾云往告爾主曰、以利亞在此、彼必殺我、
      verse: 14
    - text: 以利亞曰、我指所事萬軍之主、維生之耶和華而誓、今日我必見於彼、
      verse: 15
    - text: 俄巴底乃往迓亞哈而告之、亞哈遂往迓以利亞、
      verse: 16
    - text: 見之則曰、困苦以色列者、乃爾乎、
      verse: 17
    - text: 對曰、困苦以色列者、非我也、乃爾及爾父家、緣爾離棄耶和華之誡命、從諸巴力、
      verse: 18
    - text: 今當遣人集以色列衆、與巴力之先知四百五十人、及木偶之先知四百人、食於耶洗別之席者、至迦密山見我、
      verse: 19
    - text: 亞哈遂遣人詣以色列衆、集諸先知、至迦密山、
      verse: 20
    - text: 以利亞前謂民衆曰、爾持兩端、躊躇莫決、將至何時、如以耶和華爲上帝、則從之、如以巴力爲上帝、則從彼、民不答一詞、
      verse: 21
    - text: 以利亞謂民曰、耶和華之先知、僅遺我一人耳、巴力之先知、則有四百五十人、
      verse: 22
    - text: 當以二牡牛與我儕、彼簡其一而臠之、置於柴、惟不縱火、我亦備一、置於柴、亦不縱火、
      verse: 23
    - text: 爾籲爾神之名、我則籲耶和華之名、以火俞允者、則爲上帝、民咸曰、所言善也、
      verse: 24
    - text: 以利亞謂巴力之先知曰、爾曹衆多、先簡一牛備之、而籲爾神之名、惟不縱火、
      verse: 25
    - text: 乃取所予之牛備之、自朝至午、籲巴力之名曰、巴力歟、其聽我、然無聲響、無應者、彼則踊於壇之四周、
      verse: 26
    - text: 亭午、以利亞戲之曰、大聲而呼、彼乃神、或默想、或暫出、或遠行、或假寐、必使之醒、
      verse: 27
    - text: 遂大聲而呼、以刃與戟自刺、迨及血流、循其常例、
      verse: 28
    - text: 自午後至獻素祭時、託神而言、仍無聲響、無應者、無顧者、
      verse: 29
    - text: 以利亞謂衆曰、其來就我、民咸就之、以利亞修葺耶和華傾圮之壇、
      verse: 30
    - text: 昔耶和華諭雅各曰、爾名以色列、以利亞循雅各裔支派之數、取石十二、
      verse: 31
    - text: 奉耶和華之名築壇、四周作溝、可容穀種二細亞、
      verse: 32
    - text: 列柴、臠牛置於柴上、曰、以水充四甕、傾於燔祭及柴、
      verse: 33
    - text: 又曰、再行之、則行之再、復曰、三行之、則行之三、
      verse: 34
    - text: 水流於壇之四周、以充其溝、
      verse: 35
    - text: 獻素祭時、先知以利亞前曰、亞伯拉罕以撒以色列之上帝、耶和華歟、願爾今日顯示、爾在以色列中爲上帝、我爲爾僕、凡我所爲、悉遵爾命、
      verse: 36
    - text: 耶和華歟、尚其聽我、尚其聽我、使斯民皆知、爾耶和華乃上帝、爾使其心翻然而轉、
      verse: 37
    - text: 耶和華之火遂降、焚其燔祭、以及其柴、其石、其塵土、亦涸溝中之水、
      verse: 38
    - text: 民衆見此、則俯伏曰、耶和華乃上帝、耶和華乃上帝、
      verse: 39
    - text: 以利亞謂衆曰、執巴力之先知、毋使一人逸、遂執之、以利亞曳至基順溪、殺之於彼、○
      verse: 40
    - text: 以利亞謂亞哈曰、上而飲食、蓋有霖雨之聲也、
      verse: 41
    - text: 亞哈乃往飲食、以利亞陟迦密巔、屈身在地、面伏膝間、
      verse: 42
    - text: 謂其僕曰、上而望海、則上而望、曰、無所見也、曰、再往、歷至七次、
      verse: 43
    - text: 迨及七次、則曰、有雲自海而起、小若人掌、曰、上告亞哈云、備車而下、免爲雨阻、
      verse: 44
    - text: 頃之、風雲驟起、黑遍穹蒼、沛然下雨、亞哈乘車、往耶斯列、
      verse: 45
    - text: 耶和華加手於以利亞、遂束腰、趨於亞哈前、至耶斯列邑門、
      verse: 46
  - chapter: 19
    verses:
    - text: 亞哈以以利亞所爲、及以刃殺諸先知之事、告耶洗別、
      verse: 1
    - text: 耶洗別遣人謂以利亞曰、明日斯時、我若不喪爾命、如爾喪彼衆之命、則願諸神罰我維倍、
      verse: 2
    - text: 以利亞聞之、則起而遁、以保其命、至猶大之別是巴、留其僕於彼、獨行曠野一日之程、坐於羅騰樹下、祈死曰、耶和華歟、已矣、望取我命、蓋我不愈於我列祖也、
      verse: 3
    - text: 遂臥於羅騰樹下而睡、有天使撫之曰、起而食、
      verse: 4
    - text: 則見有炭炙之餅、及水一甁、在於首側、遂飲食而復臥、
      verse: 5
    - text: 耶和華之使者再至、撫之曰、起而食、爾行斯途、力有未逮、
      verse: 6
    - text: 遂起飲食、藉其力行四十晝夜、詣上帝之山何烈、
      verse: 7
    - text: 入穴而居、耶和華諭之曰、以利亞、爾在此何爲、
      verse: 8
    - text: 曰、我爲萬軍之上帝耶和華、熱中特甚、蓋以色列人背爾約、毀爾壇、以刃殺爾先知、僅遺我一人、彼索我命、欲奪取之、
      verse: 9
    - text: 曰、爾其出穴、立於山崗、在耶和華前、時、耶和華過焉、其前有風、大而且猛、裂山碎石、惟耶和華不在風中、風後地震、耶和華不在其中、
      verse: 10
    - text: 地震之後有火、耶和華不在火中、火後有聲、微細而肅、
      verse: 11
    - text: 以利亞聞之、以衣蒙面而出、立於穴口、有聲謂之曰、
      verse: 12
    - text: 以利亞、爾在此何爲、
      verse: 13
    - text: 曰、我爲萬軍之上帝耶和華、熱中特甚、蓋以色列人背爾約、毀爾壇、以刃殺爾先知、僅遺我一人、彼索我命、欲奪取之、
      verse: 14
    - text: 耶和華曰、爾其旋歸、由曠野而往大馬色、旣至、則膏哈薛、爲亞蘭王、
      verse: 15
    - text: 亦膏寧示子耶戶、爲以色列王、又膏亞伯米何拉人、沙法子以利沙、代爾爲先知、
      verse: 16
    - text: 避哈薛之刃者、必爲耶戶所殺、避耶戶之刃者、必爲以利沙所殺、
      verse: 17
    - text: 然在以色列中、我遺七千人、其膝未嘗屈於巴力、其口未嘗吻之、
      verse: 18
    - text: 以利亞遂去彼、遇沙法子以利沙耕於田、其前有牛十二雙、以利沙御其最後者、以利亞過之、以己衣置於其身、
      verse: 19
    - text: 乃棄牛、趨於以利亞後、曰、請容我與父母接吻、後必從爾、曰、歸哉、我於爾何爲乎、
      verse: 20
    - text: 遂離之而歸、取牛一雙宰之、以駕牛之具烹其肉、與民食之、乃起、從以利亞、而服事之、
      verse: 21
  - chapter: 20
    verses:
    - text: 亞蘭王便哈達集其全軍、有三十二王偕之、統率車騎、上圍撒瑪利亞、攻之、
      verse: 1
    - text: 遣使入城、見以色列王亞哈曰、便哈達云、
      verse: 2
    - text: 爾之金銀屬我、爾妻孥之佳者亦屬我、
      verse: 3
    - text: 以色列王曰、我主我王歟、我與所有、咸屬於爾、如爾所言、
      verse: 4
    - text: 使者復至、曰、便哈達云、我已遣人曰、必以爾之金銀妻孥、悉付於我、
      verse: 5
    - text: 惟明日斯時、我將遣我臣僕、遍索爾宮、與爾臣僕之室、凡爾目所悅者、必取之而去、
      verse: 6
    - text: 以色列王召國中之長老曰、請觀斯人、如何謀害、遣人詣我、欲取我妻孥金銀、我未之辭、
      verse: 7
    - text: 長老與民衆對曰、勿聽之、勿允焉、
      verse: 8
    - text: 王謂便哈達之使曰、反告我主我王曰、爾先遣之使索於僕者、僕願爲之、惟今所索者、我不能爲、使者反而復命、
      verse: 9
    - text: 便哈達更遣人曰、撒瑪利亞之塵、若足從我之衆、各取一掬、則願諸神罰我維倍、
      verse: 10
    - text: 以色列王曰、爾告之云、披甲者、勿效卸甲者而誇、
      verse: 11
    - text: 便哈達與列王飲於幕、聞所對、則命臣僕曰、列陳、遂列陳攻城、
      verse: 12
    - text: 有先知進見以色列王亞哈曰、耶和華云、此羣衆、爾見之乎、今日我必付於爾手、爾則知我乃耶和華、
      verse: 13
    - text: 亞哈曰、藉誰乎、曰、耶和華云、藉諸州方伯之少者、曰、誰啟戰、曰、爾、
      verse: 14
    - text: 遂核諸州方伯之少者、得二百三十二人、後核以色列民衆、得七千人、
      verse: 15
    - text: 日中而出、便哈達與助之之三十二王、在幕飲醉、
      verse: 16
    - text: 方伯之少者爲前鋒、便哈達使窺之、返曰、有人自撒瑪利亞出、
      verse: 17
    - text: 曰、彼出、或欲修和、或欲戰鬬、當生執之、
      verse: 18
    - text: 方伯之少者出城、軍旅從其後、
      verse: 19
    - text: 各殺其敵、亞蘭人遁、以色列人追之、亞蘭王便哈達乘馬、與騎兵遁而獲免、
      verse: 20
    - text: 以色列王出邑、擊亞蘭車騎、大戮其衆、○
      verse: 21
    - text: 先知進見以色列王曰、往哉、自強、愼爾所爲、歲月旣周、亞蘭王必來攻爾、
      verse: 22
    - text: 亞蘭王臣僕謂之曰、彼之神、乃山嶽之神、故強於我、當在平原與戰、則我必強於彼、
      verse: 23
    - text: 可如是而行、去厥列王、以軍長代之、
      verse: 24
    - text: 宜核一軍、與所喪者相同、以馬代馬、以車代車、我在平原與戰、必強於彼、王從其言而行、
      verse: 25
    - text: 歲月旣周、便哈達核亞蘭之衆、往亞弗、與以色列人戰、
      verse: 26
    - text: 以色列族亦核其衆、備糧食、而往逆之、以色列族建營於敵前、若山羊羔二小羣、惟亞蘭人充斥遍地、
      verse: 27
    - text: 有上帝僕進見以色列王曰、耶和華云、亞蘭人謂耶和華乃山嶽之神、非平原之神、故我必以此羣衆付於爾手、爾則知我乃耶和華、
      verse: 28
    - text: 兩軍相對建營、歷至七日、然後交戰、是日以色列人、殺亞蘭人步卒十萬、
      verse: 29
    - text: 其餘遁入亞弗邑、城垣傾圮、壓斃二萬七千人、便哈達遁入城、匿於內室、
      verse: 30
    - text: 其臣僕曰、我聞以色列家之王、咸懷矜恤、我儕曷若腰束麻、首繫索、乞降於以色列王、庶存爾命、
      verse: 31
    - text: 遂束麻於腰、繫索於首、詣以色列王曰、爾僕便哈達云、請存我命、曰、彼尚在乎、我兄弟也、
      verse: 32
    - text: 其人諦聽其言、迅卽乘機而應曰、便哈達爾兄弟也、曰、往攜之至、便哈達遂出見王、王令登車、
      verse: 33
    - text: 便哈達曰、昔我先人所奪爾父之邑、我必反爾、我先人在撒瑪利亞爲市、今爾在大馬色亦可爲市、亞哈曰、有此盟約、可釋爾歸、於是立約、而使之歸、○
      verse: 34
    - text: 有先知徒一人、奉耶和華命、謂同儕曰、爾其撲我、同儕不從、
      verse: 35
    - text: 曰、因爾不聽耶和華命、爾離我時、必見殺於獅、同儕離之、果遇獅被殺、
      verse: 36
    - text: 又遇一人、曰、爾其撲我、遂撲而傷之、
      verse: 37
    - text: 先知乃往、俟王於途、改其儀容、以巾掩目、
      verse: 38
    - text: 王過之、則呼曰、僕在陳時、有人執敵、轉詣我曰、爾守此人、如其失之、必以爾命代其命、或罰爾銀一他連得、
      verse: 39
    - text: 爾僕怱迫之間、其人已逸、以色列王曰、依爾所言爲讞、汝自定之、
      verse: 40
    - text: 其人急去巾於目、以色列王乃知其爲先知、
      verse: 41
    - text: 彼謂王曰、耶和華云、我定當滅之人、爾由爾手釋之、故必以爾命代其命、以爾民代其民、
      verse: 42
    - text: 以色列王抑鬱不樂、歸撒瑪利亞、返其宮、
      verse: 43
  - chapter: 21
    verses:
    - text: 此後、耶斯列人拿伯、有葡萄園在耶斯列、鄰於撒瑪利亞王亞哈之宮、
      verse: 1
    - text: 亞哈謂拿伯曰、爾之葡萄園、鄰於我宮、給我爲圃、我易以尤佳之園、爾若欲得其值、我則予爾以金、
      verse: 2
    - text: 拿伯曰、願耶和華禁我、以我祖之遺業給爾、
      verse: 3
    - text: 亞哈聞耶斯列人拿伯言、我不以祖遺業給爾、乃抑鬱不樂、回宮臥牀、面壁不食、
      verse: 4
    - text: 其后耶洗別詣之曰、心憂不食、曷故、
      verse: 5
    - text: 曰、我謂耶斯列人拿伯曰、以爾葡萄園給我以易金、或爾欲之、易以他園、彼曰、不以我之葡萄園給爾、
      verse: 6
    - text: 其后耶洗別曰、爾今治以色列國乎、其起而食、中心歡暢、我必以耶斯列人拿伯之葡萄園給爾、
      verse: 7
    - text: 遂假亞哈名作書、鈐以王印、致於拿伯邑中、與彼偕居之長老顯者、
      verse: 8
    - text: 書曰、宣告禁食、在民間舉拿伯於高坐、
      verse: 9
    - text: 置二匪徒於其前、對之證曰、爾詛上帝及王、卽曳之出、以石擊斃之、
      verse: 10
    - text: 邑中之長老顯者、遵耶洗別所致之書而行、
      verse: 11
    - text: 宣告禁食、在民間舉拿伯於高坐、
      verse: 12
    - text: 有匪徒二人入、對之而坐、於衆前作證、訟拿伯曰、拿伯詛上帝與王、乃曳之出邑、以石擊斃之、
      verse: 13
    - text: 遣人告耶洗別曰、拿伯已石擊而死、
      verse: 14
    - text: 耶洗別聞之、則告亞哈曰、起據耶斯列人拿伯之葡萄園、卽不欲給爾以易金者、蓋拿伯已死、而不在矣、
      verse: 15
    - text: 亞哈聞拿伯死、乃起、欲往耶斯列人拿伯之園、據而有之、○
      verse: 16
    - text: 耶和華諭提斯比人以利亞曰、
      verse: 17
    - text: 居撒瑪利亞之以色列王亞哈、今在拿伯之園、欲據而有之、爾起往迓、
      verse: 18
    - text: 告之曰、耶和華云、汝旣殺人、又據其業乎、又告之曰、耶和華云、犬於何處舐拿伯之血、亦必於彼舐爾之血、
      verse: 19
    - text: 亞哈謂以利亞曰、我敵、爾遇我乎、曰、我遇爾矣、因爾自鬻、行耶和華所惡、
      verse: 20
    - text: 耶和華云、我必降災於爾、掃除乎爾、爾之丁男、無論被束者、自由者、悉絕之於以色列中、
      verse: 21
    - text: 亦必使爾家、如尼八子耶羅波安之家、亦如亞希雅子巴沙之家、緣爾激我震怒、使以色列族陷罪、
      verse: 22
    - text: 論及耶洗別、耶和華云、耶洗別必爲犬所噬、在耶斯列城側、
      verse: 23
    - text: 凡屬亞哈、死於邑者、犬必食之、死於野者、鳥必食之、
      verse: 24
    - text: 從未有若亞哈自鬻、行耶和華所惡者、爲其后耶洗別所慫恿也、
      verse: 25
    - text: 彼從偶像、行極可憎之事、效亞摩利人所爲、卽耶和華於以色列人前、所逐之族之事、
      verse: 26
    - text: 亞哈聞言、則裂其衣、衣麻禁食、臥亦衣麻、行亦柔謹、
      verse: 27
    - text: 耶和華諭提斯比人以利亞曰、
      verse: 28
    - text: 亞哈自卑於我前、爾見之乎、緣此、於彼尚存之日、我不降災、迨其子時、乃降災於其家、
      verse: 29
  - chapter: 22
    verses:
    - text: 亞蘭與以色列國、三年無有戰事、
      verse: 1
    - text: 越至三年、猶大王約沙法、下詣以色列王、
      verse: 2
    - text: 以色列王謂其臣僕曰、爾豈不知基列拉末屬我、我乃寂然、不奪之於亞蘭王手乎、
      verse: 3
    - text: 遂問約沙法曰、爾願與我偕往基列拉末以戰乎、曰、爾我無異、我民如爾民、我馬如爾馬、
      verse: 4
    - text: 又曰、請先諮諏耶和華、
      verse: 5
    - text: 以色列王乃集先知、約四百人、謂之曰、我往基列拉末以戰、可否、曰、往哉、主必付之於王手、
      verse: 6
    - text: 約沙法曰、在此、非尚有耶和華之先知、可詢之乎、
      verse: 7
    - text: 以色列王曰、尚有一人、音拉子米該雅、可藉之諮諏耶和華、然我憾之、因其論我之預言、有凶而無吉、約沙法曰、王勿言是、
      verse: 8
    - text: 以色列王召一宦者、曰、速令音拉子米該雅至、
      verse: 9
    - text: 以色列王與猶大王約沙法、各衣朝服、坐於位、在撒瑪利亞邑門之場、衆先知預言於其前、
      verse: 10
    - text: 基拿拿子西底家曾製鐵角、曰、耶和華云、爾必以此角觸亞蘭人、至於盡滅、
      verse: 11
    - text: 衆先知亦如是預言曰、可往基列拉末、而得利達、蓋耶和華將付之於王手、
      verse: 12
    - text: 往召米該雅之使謂之曰、諸先知衆口一辭、以吉語告王、請爾與彼同辭、告以吉語、
      verse: 13
    - text: 米該雅曰、我指維生之耶和華而誓、耶和華所諭我者、我必言之、
      verse: 14
    - text: 旣至王前、王曰、米該雅、我儕往基列拉末以戰、可否、曰、可往、而得利達、耶和華必付之王手、
      verse: 15
    - text: 王曰、我須幾次囑爾、奉耶和華名與我言、惟以誠實乎、
      verse: 16
    - text: 曰、我觀以色列衆散布於山、猶羊無牧、耶和華曰、斯衆無主、可各安歸其家、
      verse: 17
    - text: 以色列王謂約沙法曰、我豈不云、彼論我之預言、有凶無吉乎、
      verse: 18
    - text: 米該雅曰、其聽耶和華之言、我見耶和華坐於其位、天上萬軍咸侍左右、
      verse: 19
    - text: 耶和華曰、誰願誘亞哈往基列拉末、而隕沒乎、其一曰如此、其一曰如彼、
      verse: 20
    - text: 後有神出、立於耶和華前曰、我願誘之、
      verse: 21
    - text: 曰、何以誘之、曰、我將出爲誑言之神、在其衆先知之口、曰、爾往爲之、必成其事、
      verse: 22
    - text: 今耶和華以誑言之神、置爾衆先知之口、耶和華有言、將加禍於爾、
      verse: 23
    - text: 基拿拿子西底家、前批米該雅之頰曰、耶和華之神、自我往與爾言、由於何途、
      verse: 24
    - text: 米該雅曰、爾匿密室之日、則必見之、
      verse: 25
    - text: 以色列王曰、執米該雅、歸付邑宰亞們、及王子約阿施、
      verse: 26
    - text: 告之曰、王命拘此夫於獄、食以艱苦之餅、飲以艱苦之水、待我安歸、
      verse: 27
    - text: 米該雅曰、如爾安歸、則是耶和華未藉我而言、又曰、諸民、爾其聽之、○
      verse: 28
    - text: 以色列王與猶大王約沙法、往基列拉末、
      verse: 29
    - text: 以色列王謂約沙法曰、我將改裝入陳、惟爾當衣王服、以色列王遂改裝入陳、
      verse: 30
    - text: 亞蘭王曾命車長三十二人曰、尊卑俱勿與戰、惟與以色列王而已、
      verse: 31
    - text: 車長見約沙法、則曰、此必以色列王也、遂轉戰之、約沙法號呼、
      verse: 32
    - text: 車長見非以色列王、則返而不追、
      verse: 33
    - text: 有人偶爾挽弓、射中以色列王甲縫、王謂御者曰、我重傷矣、旋車載我出軍、
      verse: 34
    - text: 是日戰勢劇烈、王被扶立於車、以禦亞蘭人、創劇血流、至於車底、迨夕而死、
      verse: 35
    - text: 日入之際、有令傳於軍中曰、各歸故邑故土、
      verse: 36
    - text: 王薨、舁至撒瑪利亞、而葬於彼、
      verse: 37
    - text: 有人在撒瑪利亞池、洗濯其車、犬舐其血、如耶和華所言、此池、娼妓素浴其中、
      verse: 38
    - text: 亞哈其餘事蹟、凡其所爲、與建象牙之宮、曁築諸邑、俱載於以色列列王紀、
      verse: 39
    - text: 亞哈與列祖偕眠、子亞哈謝嗣位、○
      verse: 40
    - text: 以色列王亞哈四年、亞撒子約沙法卽位、爲猶大王、
      verse: 41
    - text: 時、年三十有五、在耶路撒冷爲王、歷二十五年、其母阿蘇巴、示利希女也、
      verse: 42
    - text: 約沙法循其父亞撒之道、不偏離之、行耶和華所悅、惟崇邱未廢、民仍獻祭焚香於其上、
      verse: 43
    - text: 約沙法與以色列王修好、
      verse: 44
    - text: 約沙法其餘事蹟、及所著之勇力、與其戰績、俱載於猶大列王紀、
      verse: 45
    - text: 其父亞撒時所遺孌童、約沙法盡除之於國中、
      verse: 46
    - text: 當時以東無王、方伯主治、
      verse: 47
    - text: 約沙法造他施舟、欲往俄斐取金、因在以旬迦別舟破、不果、
      verse: 48
    - text: 亞哈子亞哈謝告約沙法曰、容我僕與爾僕、同舟偕往、約沙法不許、
      verse: 49
    - text: 約沙法與列祖偕眠、同葬於大衞城、子約蘭嗣位、○
      verse: 50
    - text: 猶大王約沙法十七年、亞哈子亞哈謝卽位、在撒瑪利亞、爲以色列王、凡歷二年、
      verse: 51
    - text: 行耶和華所惡、循其父母之道、與尼八子耶羅波安使以色列族陷罪之道、
      verse: 52
    - text: 奉事崇拜巴力、激以色列上帝耶和華之怒、皆如其父所行、
      verse: 53
  name: I Kings
- chapters:
  - chapter: 1
    verses:
    - text: 亞哈旣卒、摩押叛以色列、
      verse: 1
    - text: 亞哈謝在撒瑪利亞、墜樓櫺致疾、乃遣使曰、往詢以革倫神巴力西卜、我病得愈否、
      verse: 2
    - text: 耶和華之使者諭提斯比人以利亞曰、起迎撒瑪利亞王之使、謂之曰、以色列中豈無上帝、乃往詢以革倫神巴力西卜乎、
      verse: 3
    - text: 故耶和華云、爾所登之牀、不得再下、必死矣、以利亞遂往、
      verse: 4
    - text: 使者返、王曰、爾返何爲、
      verse: 5
    - text: 曰、有人迎而告我曰、返見遣爾之王曰、耶和華云、以色列中豈無上帝、乃遣人詢以革倫神巴力西卜乎、故爾所登之牀、不得再下、必死矣、
      verse: 6
    - text: 曰、迎爾而告以斯言者、其人形狀如何、
      verse: 7
    - text: 曰、身衣毛衣、腰束革帶、王曰、是乃提斯比人以利亞也、
      verse: 8
    - text: 遂遣五十夫長、率五十人詣之、見其坐於山巔、謂之曰、上帝僕歟、王命爾下、
      verse: 9
    - text: 以利亞謂五十夫長曰、如我爲上帝僕、願火從天降、燬滅爾及爾之五十人、於是火降自天、燬滅五十夫長、曁五十人、
      verse: 10
    - text: 王復遣五十夫長、率五十人往、謂之曰、上帝僕歟、王命爾速下、
      verse: 11
    - text: 以利亞曰、如我爲上帝僕、願火從天降、燬滅爾及爾之五十人、於是上帝之火降自天、燬滅五十夫長、曁五十人、
      verse: 12
    - text: 王又遣五十夫長、率五十人、旣至、登山、屈膝於以利亞前、懇求曰、上帝僕歟、祈視我命、曁此五十僕之命爲寶、
      verse: 13
    - text: 火從天降、燬滅五十夫長、及其五十人、如是者再、今祈視我命爲寶、
      verse: 14
    - text: 耶和華之使者、謂以利亞曰、爾偕之下、勿懼之、以利亞遂起偕下、往而見王、
      verse: 15
    - text: 謂之曰、耶和華云、以色列中豈無上帝、可以諮諏、乃遣使詢以革倫神巴力西卜乎、故爾所登之牀、不得再下、必死矣、
      verse: 16
    - text: 王遂死、如以利亞所傳耶和華之言、王無子、弟約蘭嗣位、在猶大王、約沙法子約蘭之二年、
      verse: 17
    - text: 亞哈謝其餘事蹟、俱載於以色列列王紀、
      verse: 18
  - chapter: 2
    verses:
    - text: 耶和華欲以旋風、接以利亞升天時、以利亞偕以利沙、由吉甲而往、
      verse: 1
    - text: 以利亞謂以利沙曰、耶和華遣我至伯特利、請爾待此、以利沙曰、我指維生之耶和華、及爾生命而誓、我不離爾、於是二人下伯特利、
      verse: 2
    - text: 居伯特利之先知徒、出迓以利沙曰、耶和華今日將接爾師、與爾相離、爾知之乎、曰、我知之、爾其緘默、
      verse: 3
    - text: 以利亞謂以利沙曰、耶和華遣我至耶利哥、請爾待此、曰、我指維生之耶和華、及爾生命而誓、我不離爾、於是二人至耶利哥、
      verse: 4
    - text: 居耶利哥之先知徒、詣以利沙曰、耶和華今日將接爾師、與爾相離、爾知之乎、曰、我知之、爾其緘默、
      verse: 5
    - text: 以利亞謂之曰、耶和華遣我至約但、請爾待此、曰、我指維生之耶和華、及爾生命而誓、我不離爾、於是二人前往、
      verse: 6
    - text: 先知徒五十人、往而遙立、與之相對、二人立於約但河濱、
      verse: 7
    - text: 以利亞卷其外衣擊水、水分左右、二人履陸而過、
      verse: 8
    - text: 旣過、以利亞謂以利沙曰、我未被接離爾之先、爾欲我爲爾何爲、則求之、以利沙曰、求使感爾之神、臨我維倍、
      verse: 9
    - text: 曰、爾所求者、難矣哉、雖然、我被接離爾之時、爾若見我、則必得之、否則不得、
      verse: 10
    - text: 二人且行且語、忽有火車火馬間之、以利亞乘旋風升天、
      verse: 11
    - text: 以利沙見而呼曰、我父歟、我父歟、以色列之車騎也、後不復見、遂取己衣、裂之爲二、
      verse: 12
    - text: 又拾以利亞所墜之衣、返而立於約但河濱、
      verse: 13
    - text: 以其衣擊水曰、以利亞之上帝耶和華安在、水旣見擊、亦分左右、以利沙過焉、
      verse: 14
    - text: 居耶利哥之先知徒望見之、則曰、以利亞之神臨以利沙矣、遂來迎之、伏於其前、
      verse: 15
    - text: 謂之曰、爾僕有壯士五十在此、請爾容其往尋爾師、或耶和華之神取而投之某山某谷、曰、勿遣之、
      verse: 16
    - text: 彼衆促之、致其愧怍、則曰、可遣之、遂遣五十人尋之、三日不遇、
      verse: 17
    - text: 以利沙俟於耶利哥、被遣者返、以利沙曰、我豈未告爾勿往乎、○
      verse: 18
    - text: 邑民謂以利沙曰、試觀此邑、地勢佳美、我主所見也、惟其水惡劣、土產不稔而隕、
      verse: 19
    - text: 曰、取新盂盛鹽予我、遂取而予之、
      verse: 20
    - text: 以利沙出至水泉、投鹽其中、曰、耶和華云、我治此水、自茲以往、不復令人死、不使土產不稔而隕、
      verse: 21
    - text: 其水卽佳、至於今日、如以利沙所言、○
      verse: 22
    - text: 以利沙由此上伯特利、行於途間、有童子自邑出、戲之曰、頭童者其上歟、頭童者其上歟、
      verse: 23
    - text: 以利沙回顧、奉耶和華名詛之、遂有牝熊二、自林中出、裂童子四十二、
      verse: 24
    - text: 以利沙自此往迦密山、由彼返撒瑪利亞、
      verse: 25
  - chapter: 3
    verses:
    - text: 猶大王約沙法十八年、亞哈子約蘭在撒瑪利亞卽位、爲以色列王、歷十二年、
      verse: 1
    - text: 行耶和華所惡、然不似其父母、蓋其父所製巴力之柱、彼除去之、
      verse: 2
    - text: 惟從尼八子耶羅波安陷以色列人之罪、不離棄之、○
      verse: 3
    - text: 摩押王米沙、畜羊者也、以羔羊十萬、牡羊十萬之毛、貢以色列王、
      verse: 4
    - text: 亞哈旣沒、摩押王叛以色列王、
      verse: 5
    - text: 時、約蘭王出撒瑪利亞、核以色列衆、
      verse: 6
    - text: 遣人詣猶大王約沙法曰、摩押王叛我、爾願偕我往攻摩押乎、曰、願往、爾我無異、我民如爾民、我馬如爾馬、
      verse: 7
    - text: 曰、當由何路而往、曰、由以東之曠野、
      verse: 8
    - text: 於是以色列王、與猶大王以東王偕往、紆道而行、歷程七日、軍旅及所隨之牲畜、無水以飲、
      verse: 9
    - text: 以色列王曰、哀哉、耶和華集此三王、欲付於摩押人手、
      verse: 10
    - text: 約沙法曰、在此、非有耶和華之先知、可藉以諮諏耶和華乎、以色列王之一僕對曰、昔傾水於以利亞之手者、沙法子以利沙在此、
      verse: 11
    - text: 約沙法曰、彼有耶和華之言、以色列王與約沙法、及以東王、遂往見之、
      verse: 12
    - text: 以利沙謂以色列王曰、我與爾何與、其詣爾父母之先知、以色列王曰、不然、耶和華集此三王、欲付於摩押人手、
      verse: 13
    - text: 以利沙曰、我指所事萬軍之主、維生之耶和華而誓、我若不視猶大王約沙法在此、必不顧爾、不見爾、
      verse: 14
    - text: 今當召一鼓琴者至、鼓琴時、耶和華之手臨之、
      verse: 15
    - text: 以利沙曰、耶和華云、於此谷中、遍掘溝洫、
      verse: 16
    - text: 蓋耶和華云、爾不見風、亦不見雨、水必盈於斯谷、爾及牲畜飲之、
      verse: 17
    - text: 耶和華視此猶爲細事、亦必付摩押人於爾手、
      verse: 18
    - text: 凡諸堅城美邑、爾必毀之、伐其嘉木、塞其水泉、以石毀其腴壤、
      verse: 19
    - text: 詰朝獻素祭時、有水自以東道而來、充溢斯地、
      verse: 20
    - text: 摩押人聞三王至、欲與之戰、則集民衆、自甫能執兵者以上、悉立於邊界、
      verse: 21
    - text: 及旦、日照於水、摩押人夙興、遙望其水、色紅如血、
      verse: 22
    - text: 曰、此乃血也、三王必亡、互相攻擊、摩押人乎、其往掠之、
      verse: 23
    - text: 旣至以色列營、以色列人起而攻之、使遁於其前、從而追擊、入於摩押境、
      verse: 24
    - text: 毀其城邑、各擲石以填其腴壤、塞其水泉、伐其嘉木、僅存吉珥哈列設石垣、發石之卒環而攻之、
      verse: 25
    - text: 摩押王見戰勢劇烈、則率執刃之士七百、欲衝過之、至以東王、而不能焉、
      verse: 26
    - text: 乃取當繼位之冢子、獻爲燔祭於垣上、以色列人深恨之、於是三王去之、各返故土、
      verse: 27
  - chapter: 4
    verses:
    - text: 有一婦、先知徒之妻也、呼以利沙曰、爾僕我夫已死、彼素寅畏耶和華、爾所知也、今債主至、欲取我二子爲奴、
      verse: 1
    - text: 以利沙曰、我可爲爾何爲、家中何所有、其告我、曰、婢家無長物、惟油一甁、
      verse: 2
    - text: 曰、爾往於外、假空器於諸鄰、勿少假焉、
      verse: 3
    - text: 入室閉門、爾與爾子在內、傾油於諸器、盈則移於側、
      verse: 4
    - text: 乃別以利沙、閉門與子在室、子運器、婦傾油、
      verse: 5
    - text: 諸器旣盈、婦謂子曰、再取一器、子曰、無之、油卽止、
      verse: 6
    - text: 婦遂往告上帝僕、上帝僕曰、鬻油償債、所餘者、爾與子賴以度日、○
      verse: 7
    - text: 一日以利沙經書念、在彼有一貴婦、強之食、後每經其所、則入而食、
      verse: 8
    - text: 婦謂夫曰、我知屢經我所者、乃上帝聖僕也、
      verse: 9
    - text: 我儕當於屋巔、建一小室、內置牀几椅及燈臺、彼至我所、可寓其間、
      verse: 10
    - text: 一日以利沙至、入室而臥、
      verse: 11
    - text: 謂其僕基哈西曰、召書念婦來、遂召之至、立於其前、
      verse: 12
    - text: 以利沙謂其僕曰、告之云、爾旣爲我思慮周密、我當爲爾何爲、爾於王、或軍長、有所求乎、婦曰、我居於我民中、安甚、
      verse: 13
    - text: 以利沙曰、然則爲之何爲、基哈西曰、婦無子、其夫已老矣、
      verse: 14
    - text: 曰、再召之至、旣至立於門、
      verse: 15
    - text: 以利沙曰、歲月旣周、至於此時、爾必抱子、曰、不然、我主上帝僕歟、勿誑爾婢、
      verse: 16
    - text: 婦果懷姙、屆期生子、如以利沙所言、
      verse: 17
    - text: 子稍長、一日往穫者所、見其父、
      verse: 18
    - text: 謂父曰、我首、我首、父謂僕曰、抱至其母、
      verse: 19
    - text: 旣抱之付其母、子坐母膝、日中而死、
      verse: 20
    - text: 母抱之而上、置於上帝僕之牀、閉門而出、
      verse: 21
    - text: 呼夫曰、請遣一僕、攜一驢至、我趨詣上帝僕而返、
      verse: 22
    - text: 夫曰、今日非月朔、非安息日、爾往見之何爲、曰、此行平安、
      verse: 23
    - text: 遂備驢、謂僕曰、驅驢前往、非我命爾、則勿緩、
      verse: 24
    - text: 乃往迦密山、詣上帝僕、上帝僕遙見之、謂僕基哈西曰、試觀書念婦至矣、
      verse: 25
    - text: 汝趨迎之、問曰、爾安乎、爾夫安乎、爾子安乎、婦曰、安、
      verse: 26
    - text: 婦登山、詣上帝僕、則抱其足、基哈西近而推之、上帝僕曰、聽之、其心憂苦、而耶和華隱之、未以示我、
      verse: 27
    - text: 婦曰、我豈求於我主、欲得子乎、我非曰勿誑我乎、
      verse: 28
    - text: 以利沙謂基哈西曰、束爾腰、執我杖而往、遇人勿問安、人問安勿答之、置我杖於子面、
      verse: 29
    - text: 子之母曰、我指維生之耶和華、與爾生命而誓、我不離爾、以利沙遂起隨之、
      verse: 30
    - text: 基哈西先往、置杖於子面、而無聲無覺、乃返迎以利沙、告之曰、子未醒、
      verse: 31
    - text: 以利沙入室、見子已死、臥於其牀、
      verse: 32
    - text: 遂閉門、惟其二人在內、祈禱耶和華、
      verse: 33
    - text: 旣而登牀、伏於子身、口與口、目與目、手與手、皆相對、又伏於子身、子體漸温、
      verse: 34
    - text: 乃下、往來於室中、復上、伏於子身、子發嚏七、目遂啟、
      verse: 35
    - text: 以利沙召基哈西曰、召書念婦至、乃召之、旣至、以利沙曰、抱爾子、
      verse: 36
    - text: 婦入、在其足前、俯伏於地、抱子而出、○
      verse: 37
    - text: 以利沙復至吉甲、其地適饑、先知徒坐於其前、以利沙命其僕曰、置巨釜、爲先知徒煮羹、
      verse: 38
    - text: 有人往田採蔬、遇野瓜摘之、盈懷而歸、剖之、投於煮羹之釜、不識之也、
      verse: 39
    - text: 傾之出、以予衆、食時、衆呼曰、上帝僕歟、釜中有死毒、遂不能食、
      verse: 40
    - text: 以利沙曰、攜麪至、遂投麪於釜、曰、傾之出、予衆食、而釜中無毒矣、○
      verse: 41
    - text: 有人自巴力沙利沙來、攜初實之麰麥餅二十、及新穗、藏於囊中、奉於上帝僕、上帝僕曰、予衆食之、
      verse: 42
    - text: 其僕曰、何也、豈陳此以供百人乎、曰、予衆食之、蓋耶和華云、衆必食之而有餘、
      verse: 43
    - text: 僕遂陳於衆前、食之而有餘、如耶和華所言、
      verse: 44
  - chapter: 5
    verses:
    - text: 亞蘭王之軍長乃縵、在其主前爲大爲尊、緣耶和華藉之使亞蘭獲勝、素爲英武、第患癩疾、
      verse: 1
    - text: 昔亞蘭人結隊而出、自以色列境虜一少女、服事乃縵之妻、
      verse: 2
    - text: 女謂主母曰、深願我主與先知偕、在於撒瑪利亞、彼必愈其癩、
      verse: 3
    - text: 乃縵入告其主曰、以色列地之女、所言如此、
      verse: 4
    - text: 亞蘭王曰、爾往哉、我致書於以色列王、乃縵遂往、攜銀十他連得、金六千舍客勒、衣十襲、
      verse: 5
    - text: 賷書致以色列王曰、爾得此書、則知我遣臣僕乃縵詣爾、俾愈其癩、
      verse: 6
    - text: 以色列王閱書、裂其衣曰、我豈爲上帝、能死生人乎、彼乃遣人詣我、使愈其癩、爾其思之、可知彼乃搆釁於我、
      verse: 7
    - text: 上帝僕以利沙聞以色列王裂衣、則遣人詣之、曰、何爲裂衣、令其人就我、則知以色列中有先知也、
      verse: 8
    - text: 於是乃縵率車馬而至、立於以利沙宅門、
      verse: 9
    - text: 以利沙遣使謂之曰、往約但河沐浴七次、則爾膚復原而得潔、
      verse: 10
    - text: 乃縵怒而退曰、我意彼必出而見我、立而籲其上帝耶和華之名、搖手於患處、使癩者得愈、
      verse: 11
    - text: 大馬色之河、亞罷拿與法珥法、較以色列諸水、豈不尤佳乎、我不可浴於彼、而得潔乎、遂忿然反身而去、
      verse: 12
    - text: 其僕進而謂之曰、我父歟、先知若命爾行一大事、爾豈不行之、況僅言沐浴而得潔乎、
      verse: 13
    - text: 乃縵遂下、遵上帝僕之言、濡於約但七次、其膚復原、如嬰孩之膚而潔焉、
      verse: 14
    - text: 遂與從者返詣上帝僕、立於其前曰、今我知以色列而外、天下無上帝、祈受爾僕之餽、
      verse: 15
    - text: 曰、我指所事維生之耶和華而誓、我必不受、乃縵強之、惟彼固辭、
      verse: 16
    - text: 乃縵曰、如不受、求爾以二騾可負之土賜爾僕、今而後、爾僕不獻燔祭及他祭於他神、惟獻於耶和華、
      verse: 17
    - text: 但有一事、願耶和華宥爾僕、卽我主入臨門廟崇拜時、倚於我手、我隨之而鞠躬、願耶和華宥爾僕於此事、
      verse: 18
    - text: 曰、安然而去、遂行、相去未遠、○
      verse: 19
    - text: 上帝僕以利沙之僕基哈西曰、我主惜此亞蘭人乃縵之費、不受其手所攜者、我指維生之耶和華而誓、我必追之、少索其物、
      verse: 20
    - text: 基哈西遂追乃縵、乃縵見人趨而追之、下車迓之曰、安乎、
      verse: 21
    - text: 曰、安、我主遣我告爾曰、適有先知徒少者二人、自以法蓮山地至我、請爾以銀一他連得、衣二襲予之、
      verse: 22
    - text: 乃縵曰、請受二他連得、強之受、乃以銀二他連得、置於二囊、及衣二襲、付於二僕、二僕荷之、行於其前、
      verse: 23
    - text: 旣至山岡、則由僕手接之、藏於室、遣二人去、
      verse: 24
    - text: 基哈西入、立於主前、以利沙曰、基哈西、汝奚自、曰、爾僕無所往、
      verse: 25
    - text: 曰、其人下車、轉而迓爾時、我心豈不偕往乎、是時豈可受銀與衣、以購橄欖園、葡萄園、牛羊僕婢乎、
      verse: 26
    - text: 緣此、乃縵之癩必附爾身、爰及苗裔、至於永世、基哈西退而出、遂爲癩者、其白如雪、
      verse: 27
  - chapter: 6
    verses:
    - text: 先知徒謂以利沙曰、我與爾同居之處、狹隘太甚、
      verse: 1
    - text: 求爾容我往約但、各取材木、在彼建室以居、曰、往哉、
      verse: 2
    - text: 或曰、求爾與僕偕往、曰、我往、
      verse: 3
    - text: 遂與俱往、至約但伐木、
      verse: 4
    - text: 一人斫木時、斧脫柯墜於水、呼曰、惜哉、我主歟、此乃貸於人者、
      verse: 5
    - text: 上帝僕曰、墜於何所、遂示其處、則斬木投水、鐵上浮、
      verse: 6
    - text: 曰、爾其取之、遂伸手取之、○
      verse: 7
    - text: 亞蘭王與以色列戰、與其臣議曰、我必於某處建營、
      verse: 8
    - text: 上帝僕遣人詣以色列王曰、爾其愼之、勿經某處、蓋亞蘭人至矣、
      verse: 9
    - text: 以色列王遣人至上帝僕所戒之處、而脫其害、非僅一二次已也、
      verse: 10
    - text: 亞蘭王緣此中心煩擾、召其臣謂之曰、我中誰助以色列王、爾曹不告我乎、
      verse: 11
    - text: 一臣曰、我主我王歟、非也、乃以色列之先知以利沙、以王在寢室所言者、告以色列王、
      verse: 12
    - text: 王曰、往視其人何在、我則遣人執之、或告曰、在多坍、
      verse: 13
    - text: 乃遣車馬大軍夜至、而圍其邑、
      verse: 14
    - text: 上帝僕之僕夙興而出、見軍旅車馬圍城、則曰、哀哉、我主歟、我儕將何爲、
      verse: 15
    - text: 曰、勿懼、偕我者較偕彼者尤衆、
      verse: 16
    - text: 以利沙禱曰、耶和華歟、求爾啟其目、使之得見、耶和華啟少者之目、則見遍山火車火馬、環繞以利沙、
      verse: 17
    - text: 敵軍旣至、以利沙禱耶和華曰、祈使斯衆目瞶、耶和華卽瞶其目、如以利沙之言、
      verse: 18
    - text: 以利沙謂之曰、此非其途、亦非其邑、爾其從我、我導爾至所尋者、遂導之至撒瑪利亞、
      verse: 19
    - text: 旣入撒瑪利亞、以利沙曰、耶和華歟、啟斯衆之目、使之得見、耶和華啟其目、彼乃得見、知在撒瑪利亞邑中、
      verse: 20
    - text: 以色列王見之、謂以利沙曰、我父歟、我擊之可乎、我擊之可乎、
      verse: 21
    - text: 曰、不可擊之、以刃以弓所虜者、可擊之乎、當陳餅與水於其前、使之飲食、而返其主、
      verse: 22
    - text: 王爲之設盛饌、飲食旣畢、遣之去、乃歸其主、自此亞蘭軍旅、不再侵以色列境、○
      verse: 23
    - text: 厥後、亞蘭王便哈達集其全軍而上、圍撒瑪利亞、
      verse: 24
    - text: 撒瑪利亞饑甚、被困、至一驢之首、售銀八十舍客勒、鴿糞二升、售銀五舍客勒、
      verse: 25
    - text: 以色列王經行城垣、有婦呼曰、我主我王歟、其助我、
      verse: 26
    - text: 曰、如耶和華不助爾、我何由助爾、由禾場或酒醡乎、
      verse: 27
    - text: 又曰、爾有何事、婦曰、此婦謂我曰、取爾子、我儕今日食之、明日則食我子、
      verse: 28
    - text: 於是烹我子而食之、次日我曰、取爾子、我儕食之、彼匿其子、
      verse: 29
    - text: 王聞婦言則裂其衣、由城垣而過、民見其內衣麻衣、
      verse: 30
    - text: 王曰、今日若容沙法子以利沙之首、仍在其身、則願上帝罰我維倍、
      verse: 31
    - text: 以利沙坐於室、長老偕坐、王遣侍者先往、使者未至、以利沙謂長老曰、試觀此兇人之子、遣人取我首、使者至、爾則閉門、嚴守而禦之、其主之足音、非隨其後乎、
      verse: 32
    - text: 言時、使者至、王隨至、曰、此災降自耶和華、我何爲復徯耶和華乎、
      verse: 33
  - chapter: 7
    verses:
    - text: 以利沙曰、宜聽耶和華之言、耶和華云、明日此時、在撒瑪利亞邑門、細麪一細亞、售銀一舍客勒、麰麥二細亞、售銀一舍客勒、
      verse: 1
    - text: 扶王之軍長謂上帝僕曰、卽耶和華啟牖於天、豈能有此事乎、以利沙曰、爾必目覩、惟不得食、○
      verse: 2
    - text: 邑門有癩者四人、相語曰、我坐此待斃、何爲哉、
      verse: 3
    - text: 若云入邑、則邑中饑、必死於彼、如坐於此、亦必死焉、其來、我儕往降於亞蘭軍、如存我生、則生、如殺我、則死耳、
      verse: 4
    - text: 薄暮遂起、往亞蘭營、至營之邊隅、闃其無人、
      verse: 5
    - text: 蓋耶和華使亞蘭軍旅、聞車聲馬聲、大軍之聲、則相語曰、以色列王必賄赫族、與埃及諸王、來攻我矣、
      verse: 6
    - text: 薄暮卽起而遁、棄其帳幕馬驢、留營如故、祇逃其生、
      verse: 7
    - text: 癩者至營之邊隅、入一幕、式食式飲、攜其金銀衣服、出而匿之、返入他幕、亦攜其物匿之、
      verse: 8
    - text: 乃相語曰、我所爲者未善、今日有佳音、而我儕默爾、待至平旦、罪必及我、我儕其往、報於王家、
      verse: 9
    - text: 遂往、呼守門者、告之曰、我至亞蘭營、見無人在、亦無人聲、惟馬驢繫焉、帳幕如故、
      verse: 10
    - text: 守門者乃呼告於王家、
      verse: 11
    - text: 王夜起、謂其臣曰、亞蘭人於我所爲、我以示爾、彼知我飢、故出營伏於田、意謂其人出城時、我儕則生擒之、而入其邑、
      verse: 12
    - text: 一臣對曰、請於邑中所遺之馬、遣人取其五匹、而往窺之、以色列人幾至滅絕、此馬之數、如遺民焉、
      verse: 13
    - text: 遂取馬與二車、王遣之追襲亞蘭軍曰、往而察之、
      verse: 14
    - text: 乃追襲之、至約但、見衣械遍於途、卽亞蘭人疾遁而棄者、使者返告於王、
      verse: 15
    - text: 民遂出、掠亞蘭營、於是細麪一細亞、售銀一舍客勒、麰麥二細亞、售銀一舍客勒、如耶和華所言、
      verse: 16
    - text: 王委扶之之軍長監邑門、民於邑門踐之而死、如上帝僕於王來見時所言、
      verse: 17
    - text: 蓋上帝僕曾言於王曰、明日此時、在撒瑪利亞邑門、細麪一細亞、售銀一舍客勒、麰麥二細亞、售銀一舍客勒、
      verse: 18
    - text: 其時軍長謂上帝僕曰、卽耶和華啟牖於天、豈能有此事乎、曰、爾必目覩、惟不得食、
      verse: 19
    - text: 斯皆應於其身、民於邑門踐之而死、
      verse: 20
  - chapter: 8
    verses:
    - text: 以利沙曾謂所甦其子之婦曰、爾與爾家、起往可居之地而居、蓋耶和華必使饑饉臨於斯土、歷至七年、
      verse: 1
    - text: 婦起、遵上帝僕之言、攜其家往居非利士地、歷至七年、
      verse: 2
    - text: 七年之末、婦自非利士地而返、爲其第宅田畝、往籲於王、
      verse: 3
    - text: 時、王與上帝僕之僕基哈西相語曰、請以以利沙所行之大事告我、
      verse: 4
    - text: 基哈西以其甦死者之事告王、適所甦其子之婦、爲第宅田畝籲王、基哈西曰、我主我王、此卽其婦、此卽其子、乃以利沙所甦者、
      verse: 5
    - text: 王問婦、婦告之、遂命一宦者曰、凡屬此婦、曁其離國至今、田畝所產者、悉反之、○
      verse: 6
    - text: 以利沙至大馬色、亞蘭王便哈達遘疾、或告之曰、上帝僕至此、
      verse: 7
    - text: 王命哈薛曰、爾攜禮物、往迎上帝僕、託之詢於耶和華、我病得愈否、
      verse: 8
    - text: 哈薛遂往迎之、以四十駝、負大馬色各種佳品、以爲禮物、旣至、立於其前曰、爾子亞蘭王便哈達、遣我詣爾曰、我病得愈否、
      verse: 9
    - text: 以利沙曰、汝往告之曰、爾必愈、然耶和華曾示我彼必死、
      verse: 10
    - text: 遂注視哈薛、致其愧怍、上帝僕乃哭、
      verse: 11
    - text: 哈薛曰、我主何爲而哭、曰、我知爾於以色列人將行之惡、以火燬其堅城、以刃殺其丁壯、擲斃其嬰孩、刳剔其孕婦、
      verse: 12
    - text: 哈薛曰、僕何人斯、乃一犬耳、焉能行此大事、以利沙曰、耶和華已示我、爾必爲亞蘭王、
      verse: 13
    - text: 哈薛別以利沙、返見其主、其主問曰、以利沙與爾何言、曰、言爾必愈、
      verse: 14
    - text: 翌日、哈薛以裯濡水、覆其面、致之死、哈薛遂繼其位、○
      verse: 15
    - text: 以色列王亞哈子約蘭五年、猶大王約沙法尚在位時、其子約蘭卽位、
      verse: 16
    - text: 時、年三十有二、在耶路撒冷爲王、凡歷八年、
      verse: 17
    - text: 循以色列諸王之道、如亞哈家所爲、蓋娶亞哈女爲妻、行耶和華所惡、
      verse: 18
    - text: 然耶和華以其僕大衞故、不滅猶大、依其所許、永錫燈光於大衞、爰及子孫、
      verse: 19
    - text: 當約蘭時、以東叛猶大、脫於其手、立王自治、
      verse: 20
    - text: 約蘭率所有之車至撒益、以東人圍之、約蘭夜起擊之、及其車長、猶大民遁、各歸其幕、
      verse: 21
    - text: 如是以東叛猶大、至於今日、立拿亦同時而叛、
      verse: 22
    - text: 約蘭其餘事蹟、凡其所行、俱載於猶大列王紀、
      verse: 23
    - text: 約蘭與列祖偕眠、同葬於大衞城、子亞哈謝嗣位、○
      verse: 24
    - text: 以色列王亞哈子約蘭十二年、猶大王約蘭子亞哈謝卽位、
      verse: 25
    - text: 時、年二十有二、在耶路撒冷爲王、僅歷一年、其母名亞他利雅、乃以色列王暗利之孫也、
      verse: 26
    - text: 亞哈謝循亞哈家之道、行耶和華所惡、如亞哈家所爲、因其爲亞哈家之壻也、
      verse: 27
    - text: 彼與亞哈子約蘭往基列拉末、與亞蘭王哈薛戰、約蘭爲亞蘭人所傷、
      verse: 28
    - text: 約蘭返耶斯列、醫其在拉末與亞蘭王哈薛戰時、所受之傷、猶大王約蘭子亞哈謝因其疾病、下耶斯列視之、
      verse: 29
  - chapter: 9
    verses:
    - text: 先知以利沙召先知徒一人、命之曰、束爾腰、執膏一甁、往基列拉末、
      verse: 1
    - text: 旣至、尋寧示孫、約沙法子耶戶、使之起而離其昆弟、攜入內室、
      verse: 2
    - text: 以膏甁傾於其首曰、耶和華云、我膏爾爲以色列王、卽啟門而遁、勿延、
      verse: 3
    - text: 先知少者遂往基列拉末、
      verse: 4
    - text: 旣至、見諸軍長皆坐、曰、軍長歟、我有言告汝、耶戶曰、我中何人、曰、軍長歟、卽爾也、
      verse: 5
    - text: 耶戶起而入室、少者傾膏於其首、謂之曰、以色列之上帝耶和華云、我膏爾爲耶和華民以色列之王、
      verse: 6
    - text: 爾必擊爾主亞哈家、俾我於耶洗別之身、報我僕衆先知、及耶和華諸僕之血仇、
      verse: 7
    - text: 亞哈全家必滅、亞哈丁男、無論被束者、自由者、悉絕之於以色列中、
      verse: 8
    - text: 我必使亞哈家、如尼八子耶羅波安、及亞希雅子巴沙之家然、
      verse: 9
    - text: 耶洗別必在耶斯列田、爲犬所噬、無人葬之、言竟、啟門而遁、
      verse: 10
    - text: 耶戶出、至其主之諸臣、其一問曰、安乎、此顚狂者詣爾何事、曰、爾識其人、亦知其言、
      verse: 11
    - text: 曰、此誑言也、爾其告我、曰、彼如此謂我曰、耶和華云、我膏爾爲以色列王、
      verse: 12
    - text: 衆急以其衣置於階之上級、使耶戶坐其上、吹角曰、耶戶爲王矣、
      verse: 13
    - text: 於是寧示孫、約沙法子耶戶叛約蘭、初、約蘭與以色列衆禦亞蘭王哈薛、戍守基列拉末、
      verse: 14
    - text: 約蘭王返耶斯列、醫其與亞蘭王哈薛戰時、所受之傷、耶戶告衆曰、若愜爾意、則勿容人出邑、往報於耶斯列、
      verse: 15
    - text: 耶戶乃乘車往耶斯列、因約蘭臥病於彼、猶大王亞哈謝來視之、
      verse: 16
    - text: 守望者立於耶斯列臺、見耶戶之軍將至、曰、我見一軍、約蘭曰、遣騎兵往迎之、問曰、安否、
      verse: 17
    - text: 騎兵遂往迎之、曰、王云安否、耶戶曰、安否與爾何與、其轉而隨我後、守望者告曰、使者至彼而不返、
      verse: 18
    - text: 又遣騎兵、旣至、曰、王云安否、耶戶曰、安否與爾何與、其轉而隨我後、
      verse: 19
    - text: 守望者又告曰、使者至彼而不返、來者御車之勢、有若寧示孫耶戶、蓋其御猛甚也、
      verse: 20
    - text: 約蘭曰、駕、遂備車、以色列王約蘭、猶大王亞哈謝、各乘其車、往迎耶戶、遇於耶斯列人拿伯之田、
      verse: 21
    - text: 約蘭見耶戶、則曰、耶戶歟、安否、曰、爾母耶洗別、淫行巫術若是之多、焉得安乎、
      verse: 22
    - text: 約蘭旋轅而遁、謂亞哈謝曰、亞哈謝歟、是叛也、
      verse: 23
    - text: 耶戶極力彎弓、射中約蘭兩臂之間、矢穿其心而出、遂仆於車、
      verse: 24
    - text: 耶戶謂其軍長畢甲曰、取而投於耶斯列人拿伯之田、爾其追思、爾我同乘、隨其父亞哈時、耶和華預言之、
      verse: 25
    - text: 曰、昨日我見拿伯及其諸子之血、必於是田報之、今投之於此田、循耶和華所言、
      verse: 26
    - text: 猶大王亞哈謝見此、遂由園亭之道而遁、耶戶追之、曰、擊之於車中、至近以伯蓮之姑珥阪、擊之、乃遁至米吉多而死、
      verse: 27
    - text: 其臣載之於車、至耶路撒冷、葬於其墓、偕其列祖、在大衞城、○
      verse: 28
    - text: 亞哈謝卽位、爲猶大王時、乃在亞哈子約蘭之十一年、○
      verse: 29
    - text: 耶戶旣至耶斯列、耶洗別聞之、畫眉飾首、自牖而觀、
      verse: 30
    - text: 耶戶入門、耶洗別曰、弒主之心利歟、安乎、
      verse: 31
    - text: 耶戶仰視其牖曰、爲我者誰乎、有二三宦者自牖觀之、
      verse: 32
    - text: 耶戶曰、擲之下、遂擲之、血濺於壁及馬、耶戶以足踐之、
      verse: 33
    - text: 耶戶入而飲食、旣而命曰、收此服詛之婦葬之、以其爲王女也、
      verse: 34
    - text: 遂往葬之、僅得其頭顱、與足及手掌而已、
      verse: 35
    - text: 反告耶戶、耶戶曰、此乃耶和華藉其僕、提斯比人以利亞所言曰、耶洗別之肉、必在耶斯列田、爲犬所噬、
      verse: 36
    - text: 其屍必在耶斯列田、如田間之糞壤、致人不得曰、此乃耶洗別也、
      verse: 37
  - chapter: 10
    verses:
    - text: 亞哈有子七十、在撒瑪利亞、耶戶作書、寄撒瑪利亞、致耶斯列之首領卽長老、及教育亞哈諸子者、
      verse: 1
    - text: 曰、爾主之子偕爾、亦有車馬、器械堅城、
      verse: 2
    - text: 爾接此書、可擇爾主衆子中、賢而適宜者、俾踐其父之位、而爲爾主之家戰爭、
      verse: 3
    - text: 彼衆懼甚、曰、二王不能禦之、我儕何能禦乎、
      verse: 4
    - text: 家宰邑宰長老、及教育亞哈子者、遣人詣耶戶曰、我爲爾僕、凡所命者、我必行之、我不立人爲王、爾視爲善者則行之、
      verse: 5
    - text: 耶戶復致書曰、爾若爲我、聽從我言、明日此時、攜爾主衆子之首、至耶斯列見我、時、王子七十人、與邑中顯貴教育之者偕居、
      verse: 6
    - text: 書至、遂執王子七十人殺之、盛首於筐、送至耶斯列耶戶所、
      verse: 7
    - text: 或告耶戶曰、彼攜王子之首而至、耶戶曰、列爲二堆、在於邑門、至於明旦、
      verse: 8
    - text: 詰朝、耶戶出、立而告衆曰、爾曹皆義、我叛我主而弒之、惟殺此衆者爲誰、
      verse: 9
    - text: 可知耶和華論亞哈家所言、無一或失、蓋耶和華藉其僕以利亞所言、今悉成焉、
      verse: 10
    - text: 凡在耶斯列、亞哈家所遺者、及其大臣、密友祭司、耶戶盡殺之、靡有孑遺、
      verse: 11
    - text: 遂起、往撒瑪利亞、途間至剪羊所、
      verse: 12
    - text: 遇猶大王亞哈謝之昆弟、問之曰、爾爲誰、曰、我乃亞哈謝昆弟、今往問王與太后之子安、
      verse: 13
    - text: 耶戶命曰、生擒之、遂生擒之、戮於剪羊所之阬側、四十二人、靡有孑遺、○
      verse: 14
    - text: 耶戶離彼而往、遇利甲子約拿達來迎、乃問其安曰、爾心正直向我、如我心之正直向爾乎、約拿達曰、然、曰、如是、則與我攜手、遂與攜手、耶戶挽之登車、
      verse: 15
    - text: 曰、與我偕往、視我爲耶和華之熱中、乃使之乘車、
      verse: 16
    - text: 旣至撒瑪利亞、則殺亞哈家所遺者、至於盡滅、如耶和華語以利亞之言、○
      verse: 17
    - text: 耶戶集民衆、謂之曰、亞哈奉事巴力猶少、耶戶將事之加多焉、
      verse: 18
    - text: 今我欲獻大祭於巴力、當召巴力之衆先知、與崇拜巴力者、及其祭司、使悉詣我、勿遺一人、凡不至者、必不得生、耶戶言此、乃施詭計、欲滅崇拜巴力之人耳、
      verse: 19
    - text: 耶戶曰、當爲巴力特設肅會、遂宣告焉、
      verse: 20
    - text: 耶戶遣人徧行以色列境、凡崇拜巴力者咸至、不遺一人、入巴力廟、充塞其間、
      verse: 21
    - text: 耶戶命掌禮服者曰、取禮服、予崇拜巴力者衣之、遂取而予之、
      verse: 22
    - text: 耶戶與利甲子約拿達、入巴力廟、謂崇拜巴力者曰、試觀察之、免有耶和華之僕在爾中、惟崇拜巴力者而已、
      verse: 23
    - text: 乃入獻燔祭與他祭、耶戶預置八十人於廟外、告之曰、我所付於爾手者、若遁其一、縱之去者、必以己命代之、
      verse: 24
    - text: 獻燔祭畢、耶戶命衞士及諸軍長曰、入而殺之、勿容一人出、衞士及軍長遂以刃殺之、擲屍於外、而往巴力廟之邑、
      verse: 25
    - text: 取廟中之柱像、出而焚之、
      verse: 26
    - text: 毀巴力之柱像、摧其廟以爲廁、迄於今日、
      verse: 27
    - text: 如是耶戶滅巴力於以色列中、
      verse: 28
    - text: 惟不離棄尼八子耶羅波安陷以色列人之罪、卽在伯特利與但之金犢、
      verse: 29
    - text: 耶和華諭耶戶曰、因爾行我所視爲善者、依我心意、待亞哈家、爾之子孫必居以色列國位、歷至四世、
      verse: 30
    - text: 然耶戶不專心注意、遵行以色列上帝耶和華之法律、不離棄耶羅波安陷以色列人之罪、○
      verse: 31
    - text: 當時耶和華始割裂以色列、哈薛擊其四境、
      verse: 32
    - text: 卽約但東、基列全地、自亞嫩溪之亞羅珥、擊迦得流便瑪拿西人之地、基列與巴珊、
      verse: 33
    - text: 耶戶其餘事蹟、凡其所行、與其勇力、俱載於以色列列王紀、
      verse: 34
    - text: 耶戶與列祖偕眠、葬於撒瑪利亞、子約哈斯嗣位、
      verse: 35
    - text: 耶戶在撒瑪利亞爲以色列王、凡二十有八年、
      verse: 36
  - chapter: 11
    verses:
    - text: 亞哈謝母亞他利雅見子已死、起而殲滅王室、
      verse: 1
    - text: 約蘭王女、亞哈謝妹約示巴於見殺之王子中、竊亞哈謝子約阿施出、與其乳媼、藏於寢室、以避亞他利雅、免其被殺、
      verse: 2
    - text: 約阿施與其乳媼、偕匿於耶和華室、歷有六年、亞他利雅治理斯土、○
      verse: 3
    - text: 越至七年、耶何耶大遣人召迦利族與衞士之百夫長、導入耶和華室、與之立約、使在耶和華室發誓、以王子示之、
      verse: 4
    - text: 命之曰、爾當如是而行、凡安息日入值者、三分之一宜守王宮、
      verse: 5
    - text: 三分之一守蘇珥門、三分之一守衞士後之門、如是守護王宮、以爲防禦、
      verse: 6
    - text: 安息日退值之二隊、必守護耶和華室、在王四周、
      verse: 7
    - text: 各執器械以環之、凡侵爾班列者、必殺之、王出入時、爾必與偕、
      verse: 8
    - text: 百夫長咸遵祭司耶何耶大之命而行、各率其人、安息日入值退值者、俱詣祭司耶何耶大、
      verse: 9
    - text: 祭司以耶和華室所藏大衞之干戈、予百夫長、
      verse: 10
    - text: 衞士手執器械、立於王之四周、自室右至室左、環壇與室、
      verse: 11
    - text: 祭司導王子出、加冕於其首、予以法律、膏之爲王、衆鼓掌曰、願王萬歲、
      verse: 12
    - text: 亞他利雅聞衞士與民之聲、則入耶和華室、至於民所、
      verse: 13
    - text: 望見王循常例立於柱側、百夫長與吹角者侍於王側、四境之民懽忻吹角、亞他利雅裂衣、呼曰、叛矣、叛矣、
      verse: 14
    - text: 祭司耶何耶大命統軍之百夫長曰、由隊伍之間擁之出、隨其後者、必殺以刃、蓋祭司曰、勿殺之於耶和華室、
      verse: 15
    - text: 遂辟易而出之、婦由馬道至王宮、見殺於彼、○
      verse: 16
    - text: 耶何耶大使王及民、與耶和華立約、俾爲耶和華之民、又使王與民立約、
      verse: 17
    - text: 四境之民、往巴力廟毀之、摧其壇、碎其像、殺巴力之祭司瑪坦於壇前、祭司設官守耶和華室、
      verse: 18
    - text: 率諸百夫長、曁迦利族與衞士、以及四境之民、自耶和華室、導王而下、由衞士門、入於王宮、遂卽王位、
      verse: 19
    - text: 四境之民歡樂、邑內平康、亞他利雅見殺於王宮、約阿施卽位時、年甫七齡、
      verse: 20
    - text: ''
      verse: 21
  - chapter: 12
    verses:
    - text: 耶戶七年、約阿施卽位、在耶路撒冷爲王、歷四十年、其母名西比亞、別是巴人也、
      verse: 1
    - text: 約阿施在祭司耶何耶大訓誨之日、行耶和華所悅、
      verse: 2
    - text: 惟崇邱未廢、民仍獻祭焚香於其上、○
      verse: 3
    - text: 約阿施謂諸祭司曰、凡輸入耶和華室、區別爲聖之物、所值通用之金、或各人所估身價之金、或從心所願、輸於耶和華室之金、
      verse: 4
    - text: 祭司各自相識之人受之、修葺殿宇破壞之處、
      verse: 5
    - text: 至約阿施王二十三年、殿宇之破壞、祭司尚未修葺、
      verse: 6
    - text: 故約阿施王召大祭司耶何耶大、與衆祭司、謂之曰、殿宇破壞、胡不修葺、今而後、勿復受相識者之金、宜出此金、修葺殿宇之破壞、
      verse: 7
    - text: 諸祭司應命、不復受金於民、亦不修葺殿宇、
      verse: 8
    - text: 惟祭司耶何耶大取一匱、鑿孔於蓋、置諸壇側、在入耶和華室之右、凡輸耶和華室之金、守門之祭司咸納於其中、
      verse: 9
    - text: 匱中金多、則王之繕寫與祭司長至、將耶和華室所得之金、核而封之、
      verse: 10
    - text: 以所權之金、付於督耶和華室之工作者、轉予建造之木工及匠役、
      verse: 11
    - text: 又予瓦工石工、復購材木、及鑿成之石、以修葺耶和華室之破壞、並爲一切修室之用、
      verse: 12
    - text: 惟所輸耶和華室之金、不以製耶和華室中之銀杯剪盂角、及諸金銀器皿、
      verse: 13
    - text: 乃以予督工者、修葺耶和華室、
      verse: 14
    - text: 以金付於督理、轉予工匠、不與核算其數、因其行事誠實也、
      verse: 15
    - text: 惟補過祭與贖罪祭之金、不入耶和華室、俱歸祭司、○
      verse: 16
    - text: 時、亞蘭王哈薛、上攻迦特取之、遂定志上耶路撒冷、
      verse: 17
    - text: 猶大王約阿施、以其祖父猶大王約沙法、約蘭、亞哈謝、所區別之物、與己所獻爲聖之物、及耶和華室與王宮府庫、所有之金、悉饋亞蘭王哈薛、哈薛乃去耶路撒冷、
      verse: 18
    - text: 約阿施其餘事蹟、凡其所行、俱載於猶大列王紀、
      verse: 19
    - text: 約阿施之臣叛、弒之於近悉羅之米羅宮、
      verse: 20
    - text: 弒王之臣、乃示米押子約撒甲、朔默子約薩拔、王與列祖同葬於大衞城、子亞瑪謝嗣位、
      verse: 21
  - chapter: 13
    verses:
    - text: 猶大王亞哈謝子約阿施二十三年、耶戶子約哈斯卽位、在撒瑪利亞爲以色列王、歷十七年、
      verse: 1
    - text: 行耶和華所惡、從尼八子耶羅波安陷以色列人之罪、不離棄之、
      verse: 2
    - text: 耶和華遂怒以色列人、常付之於亞蘭王哈薛、及其子便哈達之手、
      verse: 3
    - text: 約哈斯懇求耶和華、耶和華垂聽、因見以色列人受亞蘭王之虐也、
      verse: 4
    - text: 耶和華賜救者於以色列人、俾脫亞蘭人手、居於其幕如故、
      verse: 5
    - text: 然不離棄耶羅波安家之罪、卽陷以色列人之罪、從之而行、留木偶於撒瑪利亞、
      verse: 6
    - text: 亞蘭王殲滅約哈斯之民、蹂躪之如禾場之土、惟遺騎兵五十、戰車十乘、步卒一萬、
      verse: 7
    - text: 約哈斯其餘事蹟、凡其所行、與其勇力、俱載於以色列列王紀、
      verse: 8
    - text: 約哈斯與列祖偕眠、葬於撒瑪利亞、子約阿施嗣位、○
      verse: 9
    - text: 猶大王約阿施三十七年、約哈斯子約阿施卽位、在撒瑪利亞爲以色列王、歷十六年、
      verse: 10
    - text: 行耶和華所惡、不離棄尼八子耶羅波安陷以色列人之罪、從之而行、
      verse: 11
    - text: 約阿施其餘事蹟、凡其所行、及與猶大王亞瑪謝戰鬬之勇力、俱載於以色列列王紀、
      verse: 12
    - text: 約阿施與列祖偕眠、同以色列諸王葬於撒瑪利亞、耶羅波安踐其位、○
      verse: 13
    - text: 初、以利沙遘致死之疾、以色列王約阿施下而詣之、俯於其面而哭、曰、我父歟、我父歟、以色列之車騎也、
      verse: 14
    - text: 以利沙曰、取弓與矢、王遂取之、
      verse: 15
    - text: 又曰、以手執弓、遂執之、以利沙按手於王手、
      verse: 16
    - text: 曰、啟東牖、遂啟之、以利沙曰、射、遂射、以利沙曰、是耶和華獲勝之矢、卽勝亞蘭之矢、蓋爾必在亞弗、擊亞蘭人、至於盡滅、
      verse: 17
    - text: 又曰、取矢、遂取之、曰、擊地、乃三擊而止、
      verse: 18
    - text: 上帝僕怒之曰、爾宜擊地五六次、則必擊亞蘭人、至於盡滅、今擊之僅三次而已、○
      verse: 19
    - text: 以利沙卒而葬、歲首摩押軍旅犯境、
      verse: 20
    - text: 適有人葬死者、見軍旅至、則投屍於以利沙墓、屍觸以利沙之骨、則甦而立、○
      verse: 21
    - text: 約哈斯在位時、亞蘭王哈薛恆虐以色列人、
      verse: 22
    - text: 惟耶和華因與亞伯拉罕以撒雅各所立之約、施恩矜恤之、眷顧之、尚不滅之、不逐之於其前、
      verse: 23
    - text: 亞蘭王哈薛卒、子便哈達嗣位、
      verse: 24
    - text: 昔哈薛與約阿施父約哈斯戰、取其數邑、今約阿施三擊哈薛子便哈達、恢復以色列邑、
      verse: 25
  - chapter: 14
    verses:
    - text: 以色列王約哈斯子約阿施二年、猶大王約阿施子亞瑪謝卽位、
      verse: 1
    - text: 時、年二十有五、在耶路撒冷爲王、凡二十九年、其母名約耶但、耶路撒冷人也、
      verse: 2
    - text: 亞瑪謝行耶和華所悅、惟不若厥祖大衞、乃效其父約阿施所爲、
      verse: 3
    - text: 崇邱未廢、民仍獻祭焚香於其上、
      verse: 4
    - text: 國旣堅定、則誅弒其父之臣、
      verse: 5
    - text: 而弗殺兇人之子、依摩西律書所載、耶和華命云、勿因子而殺父、勿因父而殺子、各因己罪而死、
      verse: 6
    - text: 亞瑪謝於鹽谷、擊以東人一萬、攻西拉取之、易其名曰約帖、至於今日、○
      verse: 7
    - text: 亞瑪謝遣使見耶戶孫、約哈斯子、以色列王約阿施曰、來、爾我晤面、
      verse: 8
    - text: 以色列王約阿施、遣使見猶大王亞瑪謝曰、利巴嫩之蒺藜、遣使謂利巴嫩之香柏曰、以爾女妻我子、有利巴嫩之野獸過之、踐其蒺藜、
      verse: 9
    - text: 爾擊以東、心高而誇耀之、安居於家可耳、何爲招禍、以致傾覆、猶大與爾偕亡乎、
      verse: 10
    - text: 亞瑪謝弗聽、以色列王約阿施遂上、與猶大王亞瑪謝晤面於猶大之伯示麥、
      verse: 11
    - text: 猶大人敗於以色列人前、遁而歸幕、
      verse: 12
    - text: 以色列王約阿施擒亞哈謝孫、約阿施子、猶大王亞瑪謝於伯示麥、遂至耶路撒冷、毀其城垣、自以法蓮門、至城隅之門、凡四百肘、
      verse: 13
    - text: 取耶和華室與王宮府庫、所有之金銀、及器皿、並取人爲質、而返撒瑪利亞、
      verse: 14
    - text: 約阿施其餘事蹟、凡其所行、與其勇力、及與猶大王亞瑪謝戰鬬、俱載於以色列列王紀、
      verse: 15
    - text: 約阿施與列祖偕眠、同以色列諸王葬於撒瑪利亞、子耶羅波安嗣位、○
      verse: 16
    - text: 以色列王約哈斯子約阿施卒後、猶大王約阿施子亞瑪謝、猶在世十五年、
      verse: 17
    - text: 亞瑪謝其餘事蹟、俱載於猶大列王紀、
      verse: 18
    - text: 耶路撒冷有人叛之、遂遁於拉吉、叛黨遣人至拉吉弒之、
      verse: 19
    - text: 乃以馬負其屍、至耶路撒冷、同列祖葬於大衞城、
      verse: 20
    - text: 猶大民衆立亞撒利雅、繼父亞瑪謝爲王、時、年十有六歲、
      verse: 21
    - text: 亞瑪謝與列祖偕眠後、亞撒利雅恢復以拉他、歸於猶大、而重建之、○
      verse: 22
    - text: 猶大王約阿施子亞瑪謝十五年、以色列王約阿施子耶羅波安卽位、在撒瑪利亞爲王、歷四十一年、
      verse: 23
    - text: 行耶和華所惡、不離棄尼八子耶羅波安陷以色列人之罪、
      verse: 24
    - text: 耶羅波安恢復以色列之境、自哈馬道、至亞拉巴海、如以色列之上帝耶和華藉其僕、迦特希弗人亞米太子先知約拿所言、
      verse: 25
    - text: 蓋耶和華見以色列人艱苦殊甚、被束者、自由者、消亡殆盡、亦無輔助以色列者、
      verse: 26
    - text: 耶和華未言必塗以色列之名於天下、乃藉約阿施子耶羅波安救之、
      verse: 27
    - text: 耶羅波安其餘事蹟、凡其所行、與其勇力、並如何戰爭、如何恢復大馬色、及猶大之哈馬、歸以色列、俱載於以色列列王紀、
      verse: 28
    - text: 耶羅波安與列祖以色列諸王偕眠、子撒迦利雅嗣位、
      verse: 29
  - chapter: 15
    verses:
    - text: 以色列王耶羅波安二十七年、猶大王亞瑪謝子亞撒利雅卽位、
      verse: 1
    - text: 時、年十有六歲、在耶路撒冷爲王、凡五十二年、其母名耶可利雅、耶路撒冷人也、
      verse: 2
    - text: 亞撒利雅行耶和華所悅、效其父亞瑪謝所爲、
      verse: 3
    - text: 惟崇邱未廢、民仍獻祭焚香於其上、
      verse: 4
    - text: 耶和華擊王、使之患癩、至於畢生、獨居別室、其子約坦理家政、治國民、
      verse: 5
    - text: 亞撒利雅其餘事蹟、凡其所行、俱載於猶大列王紀、
      verse: 6
    - text: 亞撒利雅與列祖偕眠、同葬於大衞城、子約坦嗣位、○
      verse: 7
    - text: 猶大王亞撒利雅三十八年、耶羅波安子撒迦利雅、在撒瑪利亞爲以色列王、僅歷六月、
      verse: 8
    - text: 行耶和華所惡、效其列祖所爲、不離棄尼八子耶羅波安陷以色列人之罪、
      verse: 9
    - text: 雅比子沙龍叛之、弒之於民前、而篡其位、
      verse: 10
    - text: 撒迦利雅其餘事蹟、俱載於以色列列王紀、
      verse: 11
    - text: 昔耶和華諭耶戶曰、爾之子孫、必踐以色列國位、迄於四代、此言應矣、○
      verse: 12
    - text: 猶大王烏西雅三十九年、雅比子沙龍卽位、在撒瑪利亞爲王僅歷一月、
      verse: 13
    - text: 迦底子米拿現、自得撒上至撒瑪利亞弒之、而篡其位、
      verse: 14
    - text: 沙龍其餘事蹟、及其謀逆之事、俱載於以色列列王紀、
      verse: 15
    - text: 當時米拿現攻提斐薩、殺戮其居民、刳剔其孕婦、並自得撒擊其四境、因不爲之啟門故也、○
      verse: 16
    - text: 猶大王亞撒利雅三十九年、迦底子米拿現卽位、在撒瑪利亞爲以色列王、凡歷十年、
      verse: 17
    - text: 行耶和華所惡、不離棄尼八子耶羅波安陷以色列人之罪、至於畢生、
      verse: 18
    - text: 亞述王普勒來攻斯土、米拿現饋銀一千他連得、請輔助之、固其國位、
      verse: 19
    - text: 米拿現強索以色列之富豪、使各出銀五十舍客勒、以予亞述王、於是亞述王旋返、不駐斯土、
      verse: 20
    - text: 米拿現其餘事蹟、凡其所行、俱載於以色列列王紀、
      verse: 21
    - text: 米拿現與列祖偕眠、子比加轄嗣位、○
      verse: 22
    - text: 猶大王亞撒利雅五十年、米拿現子比加轄卽位、在撒瑪利亞爲以色列王、凡歷二年、
      verse: 23
    - text: 行耶和華所惡、不離棄尼八子耶羅波安陷以色列人之罪、
      verse: 24
    - text: 其軍長利瑪利子比加叛之、在撒瑪利亞王宮之衞所弒之、及亞珥歌伯與亞利耶、有基列人五十、與之同謀、弒王而篡其位、
      verse: 25
    - text: 比加轄其餘事蹟、凡其所行、俱載於以色列列王紀、○
      verse: 26
    - text: 猶大王亞撒利雅五十二年、利瑪利子比加卽位、在撒瑪利亞爲以色列王、歷二十年、
      verse: 27
    - text: 行耶和華所惡、不離棄尼八子耶羅波安陷以色列人之罪、
      verse: 28
    - text: 以色列王比加在位時、亞述王提革拉毘列色至、取以雲、亞伯伯瑪迦、亞挪、基低斯、夏瑣、基列、加利利、拿弗他利全地、虜其居民、至亞述、
      verse: 29
    - text: 烏西雅子約坦二十年、以拉子何細亞叛利瑪利子比加、擊而弒之、而篡其位、
      verse: 30
    - text: 比加其餘事蹟、凡其所行、俱載於以色列列王紀、○
      verse: 31
    - text: 以色列王利瑪利子比加二年、猶大王烏西雅子約坦卽位、
      verse: 32
    - text: 時、年二十有五、在耶路撒冷爲王、歷十六年、其母名耶路沙、撒督女也、
      verse: 33
    - text: 約坦行耶和華所悅、效其父烏西雅所爲、
      verse: 34
    - text: 惟崇邱未廢、民仍獻祭焚香於其上、約坦建耶和華室之上門、
      verse: 35
    - text: 約坦其餘事蹟、凡其所行、俱載於猶大列王紀、
      verse: 36
    - text: 是時耶和華始遣亞蘭王利汛、及利瑪利子比加、往攻猶大、
      verse: 37
    - text: 約坦與列祖偕眠、同葬於大衞城、子亞哈斯嗣位、
      verse: 38
  - chapter: 16
    verses:
    - text: 利瑪利子比加十七年、猶大王約坦子亞哈斯卽位、
      verse: 1
    - text: 時、年二十歲、在耶路撒冷爲王、歷十六年、不若厥祖大衞、行其上帝耶和華所悅、
      verse: 2
    - text: 乃循以色列諸王之道、並使其子經火、效異邦可憎之惡行、卽耶和華於以色列人前、所逐諸族之事、
      verse: 3
    - text: 且於崇邱、山岡之上、綠樹之下、獻祭焚香、
      verse: 4
    - text: 亞蘭王利汛與以色列王利瑪利子比加、上耶路撒冷欲戰、圍亞哈斯、而不能勝之、
      verse: 5
    - text: 當時亞蘭王利汛恢復以拉他、歸於亞蘭、驅猶大人出、亞蘭人至而居之、迄於今日、
      verse: 6
    - text: 亞哈斯遣使見亞述王提革拉毘列色曰、我爲汝僕汝子、今亞蘭王與以色列王起而攻我、請來救我脫於其手、
      verse: 7
    - text: 亞哈斯以耶和華室與王宮府庫、所有之金銀、餽亞述王、
      verse: 8
    - text: 亞述王允其所求、往攻大馬色而取之、虜其居民至吉珥、並殺利汛、
      verse: 9
    - text: 亞哈斯王往大馬色、迎亞述王提革拉毘列色、見一壇在彼、遂以其規模制度之式、寄於祭司烏利亞、
      verse: 10
    - text: 祭司烏利亞乃建壇、循亞哈斯王自大馬色所寄之式、以待亞哈斯王自大馬色返、
      verse: 11
    - text: 王自大馬色返、見壇、則進而獻祭於其上、
      verse: 12
    - text: 焚其燔祭素祭及灌祭、以酬恩祭牲之血沃於壇、
      verse: 13
    - text: 又以耶和華前之銅壇、自耶和華室與其壇之間、移而置於其壇之北、
      verse: 14
    - text: 亞哈斯王命祭司烏利亞曰、朝之燔祭、夕之素祭、王之燔祭素祭、與庶民之燔祭素祭灌祭、皆當焚於大壇、燔祭與他祭牲之血、悉沃其上、惟彼銅壇、爲我藉以諮諏之用、
      verse: 15
    - text: 祭司烏利亞悉遵亞哈斯王所命、
      verse: 16
    - text: 亞哈斯王移盤離座、折其座之鑲版、又以銅牛上之銅海、移置於鋪石處、
      verse: 17
    - text: 耶和華室中、爲安息日所建之廊、及王自外入室之廊、王因亞述王故、移之以環耶和華室、
      verse: 18
    - text: 亞哈斯其餘所行之事、俱載於猶大列王紀、
      verse: 19
    - text: 亞哈斯與列祖偕眠、同葬於大衞城、子希西家嗣位、
      verse: 20
  - chapter: 17
    verses:
    - text: 猶大王亞哈斯十二年、以拉子何細亞卽位、在撒瑪利亞爲以色列王、凡歷九年、
      verse: 1
    - text: 行耶和華所惡、第不若以色列前王之甚、
      verse: 2
    - text: 亞述王撒縵以色上而攻之、何細亞臣服之、而納貢焉、
      verse: 3
    - text: 何細亞謀叛、遣使詣埃及王梭、不納歲貢於亞述王、如前所爲、亞述王知之、遂禁錮之、而囚於獄、
      verse: 4
    - text: 侵其全地、往撒瑪利亞、圍之三年、
      verse: 5
    - text: 何細亞九年、亞述王取撒瑪利亞、徙以色列人至亞述、置於哈臘與歌散之哈博河濱、及瑪代諸邑、
      verse: 6
    - text: 此因以色列人獲罪於其上帝耶和華、卽導之出埃及、脫於埃及王法老手者、彼乃寅畏他神、
      verse: 7
    - text: 循耶和華於以色列人前、所逐異族之例、及以色列諸王所立之例、
      verse: 8
    - text: 以色列人私行不正之事、背逆其上帝耶和華、於其諸邑、自戍樓至堅城、建築崇邱、
      verse: 9
    - text: 在山岡之上、綠樹之下、立柱像與木偶、
      verse: 10
    - text: 焚香於諸崇邱、效耶和華於其前所逐之異族、行諸惡事、激耶和華之怒、
      verse: 11
    - text: 崇事偶像、卽耶和華所言不可爲者、
      verse: 12
    - text: 耶和華藉諸先知先見、戒以色列與猶大人曰、當轉離爾之惡途、守我誡命典章、循我所命爾列祖、及藉我僕衆先知授爾之法、
      verse: 13
    - text: 惟彼弗聽、強項不馴、如其不信厥上帝耶和華之列祖、
      verse: 14
    - text: 違棄上帝之典章、及與其列祖所立之約、並戒之之言、從虛無而變爲虛妄、效四周異邦、卽耶和華所命勿效之者、
      verse: 15
    - text: 違棄其上帝耶和華一切誡命、鑄二犢像、製造木偶、崇拜天象、奉事巴力、
      verse: 16
    - text: 使其子女經火、用卜筮邪術、自鬻而行耶和華所惡、以激其怒、
      verse: 17
    - text: 耶和華震怒以色列人、擯於其前、惟遺猶大支派而已、
      verse: 18
    - text: 猶大亦不守其上帝耶和華之誡命、乃從以色列人所立之例、
      verse: 19
    - text: 耶和華棄以色列全族、而困苦之、付於虜者之手、擯於其前、
      verse: 20
    - text: 奪以色列離大衞家、衆乃立尼八子耶羅波安爲王、耶羅波安誘以色列人不從耶和華、使干大罪、
      verse: 21
    - text: 以色列人從耶羅波安所犯諸罪、不離棄之、
      verse: 22
    - text: 致耶和華擯以色列人於其前、如藉其僕衆先知所言、於是以色列人被虜離故土、徙於亞述、迄於今日、○
      verse: 23
    - text: 亞述王自巴比倫、古他、亞瓦、哈馬、西法瓦音、移人置於撒瑪利亞之邑、以代以色列人、遂據撒瑪利亞、居其諸邑、
      verse: 24
    - text: 斯衆始居於彼之時、不寅畏耶和華、耶和華使獅入其中、殺其數人、
      verse: 25
    - text: 或告亞述王曰、王所移居撒瑪利亞之族、不識斯土之神之律、故彼使獅入其中而殺之、
      verse: 26
    - text: 亞述王命曰、爾曹自其地所虜之祭司、返其一人、使居其地、以其地之神之律誨衆、
      verse: 27
    - text: 於是自撒瑪利亞被虜之祭司一人、來居伯特利、誨衆如何寅畏耶和華、
      verse: 28
    - text: 然各族之人、於其所居之邑、各爲己造神像、置於撒瑪利亞人所造崇邱之廟、
      verse: 29
    - text: 巴比倫人造疏割比訥像、古他人造匿甲像、哈馬人造亞示瑪像、
      verse: 30
    - text: 亞瓦人造匿哈與他珥他像、西法瓦音人以火焚其子女、獻於西法瓦音之神、亞得米勒與亞拿米勒、
      verse: 31
    - text: 斯衆乃寅畏耶和華、亦從其中簡立祭司、以司崇邱、爲之獻祭於崇邱之廟、
      verse: 32
    - text: 如是、斯衆寅畏耶和華、又事己神、循其所自徙諸族之例、
      verse: 33
    - text: 至今尚循往例、不誠畏耶和華、不循己之典章律例、不遵耶和華所命雅各後裔之法律誡命、夫雅各、昔耶和華名之曰以色列、
      verse: 34
    - text: 耶和華與其後裔立約、誡之曰、勿寅畏他神、勿崇拜、勿奉事、勿祭祀、
      verse: 35
    - text: 惟以大能奮臂、導爾出埃及之耶和華、爾當寅畏崇拜、而祭祀之、
      verse: 36
    - text: 恆守其爲爾所錄之典章律例、法度誡命、而遵行之、勿寅畏他神、
      verse: 37
    - text: 勿忘我與爾所立之約、勿寅畏他神、
      verse: 38
    - text: 惟寅畏爾之上帝耶和華、彼必拯爾脫於諸敵之手、
      verse: 39
    - text: 惟彼不聽、仍循往例、
      verse: 40
    - text: 如是、斯族寅畏耶和華、又奉事其雕像、其子與孫亦若是、厥祖所行、彼亦效之、迄於今日、
      verse: 41
  - chapter: 18
    verses:
    - text: 以色列王以拉子何細亞三年、猶大王亞哈斯子希西家卽位、
      verse: 1
    - text: 時、年二十有五、在耶路撒冷爲王、歷二十九年、其母名亞比、撒迦利雅女也、
      verse: 2
    - text: 希西家行耶和華所悅、悉效其祖大衞所爲、
      verse: 3
    - text: 廢崇邱、毀其柱、斫木偶、昔摩西所作之銅蛇、至今以色列人對之焚香、希西家碎之、稱曰銅塊、
      verse: 4
    - text: 惟倚恃以色列之上帝耶和華、其前後猶大列王中、無如之者、
      verse: 5
    - text: 以其依附耶和華、從之弗離、遵守其所諭摩西之誡命、
      verse: 6
    - text: 耶和華與之偕、凡其所往、無不亨通、背亞述王、不臣服之、
      verse: 7
    - text: 擊非利士人、至於迦薩、與其四境、自戍樓以及堅城、○
      verse: 8
    - text: 希西家王四年、卽以色列王以拉子何細亞七年、亞述王撒縵以色、上攻撒瑪利亞圍之、
      verse: 9
    - text: 越至三年取之、卽希西家六年、以色列王何細亞九年、撒瑪利亞陷、
      verse: 10
    - text: 亞述王虜以色列人至亞述、置於哈臘與歌散之哈博河濱、及瑪代諸邑、
      verse: 11
    - text: 因彼不從其上帝耶和華之言、違背其約、凡耶和華僕摩西所命者、不聽不守之、○
      verse: 12
    - text: 希西家王十四年、亞述王西拿基立、上攻猶大諸堅城取之、
      verse: 13
    - text: 猶大王希西家遣使往拉吉、見亞述王曰、我獲罪矣、求爾離我、凡爾加諸我者、我必負之、亞述王遂定猶大王希西家納銀三百他連得、金三十他連得、
      verse: 14
    - text: 希西家以耶和華室與王宮府庫、所有之銀餽之、
      verse: 15
    - text: 當時猶大王希西家、斫耶和華殿門之金、與己所包柱之金、俱餽亞述王、
      verse: 16
    - text: 亞述王遣他珥探、拉伯撒利、拉伯沙基、統率大軍、自拉吉至耶路撒冷、攻希西家王、旣至耶路撒冷、立於上沼之溝旁、漂工田之大路、
      verse: 17
    - text: 呼王、有希勒家子家宰以利亞敬、與繕寫舍伯那、亞薩子史官約亞、俱出見之、
      verse: 18
    - text: 拉伯沙基謂之曰、其告希西家曰、大王亞述王云、爾所恃者何耶、
      verse: 19
    - text: 爾言有謀有勇、足以爲戰、此皆虛語、爾今恃誰而叛我、
      verse: 20
    - text: 爾恃埃及、彼乃折葦之杖、人若賴之、必刺其手、凡恃埃及王法老者若是、
      verse: 21
    - text: 如告我曰、我恃我之上帝耶和華、希西家非廢其崇邱與壇、命猶大及耶路撒冷人、惟於耶路撒冷壇前崇拜乎、
      verse: 22
    - text: 今請以質予我主亞述王、若能備斯騎馬者、我則予爾馬二千、
      verse: 23
    - text: 不然、曷能禦我主之僕、軍長至微之一、豈恃埃及、得其車騎耶、
      verse: 24
    - text: 今我上攻此地而滅之、豈無耶和華之旨乎、耶和華乃命我曰、上攻此地而滅之、
      verse: 25
    - text: 希勒家子以利亞敬、與舍伯那、約亞、謂拉伯沙基曰、請以亞蘭方言語爾僕、我儕識之、勿以猶大方言、使城上之民聞之、
      verse: 26
    - text: 拉伯沙基曰、我主遣我、豈以此言僅告爾主及爾乎、非亦告坐於城上、將同爾食己矢、飲己溺之人乎、
      verse: 27
    - text: 拉伯沙基遂立、以猶大方言、大聲呼曰、爾曹宜聽大王亞述王之言、
      verse: 28
    - text: 王云、勿爲希西家所欺、彼不能拯爾脫於我手、
      verse: 29
    - text: 勿聽希西家使爾恃耶和華曰、耶和華必拯我、此城必不付於亞述王手、
      verse: 30
    - text: 勿聽希西家、蓋亞述王云、爾當與我修好、出而降我、則可各食己之葡萄、及無花果、各飲己井之水、
      verse: 31
    - text: 迨我來遷爾至一地、如爾故土、有穀、有酒、有食品、及葡萄園、橄欖樹、與蜜、使爾生存、不至死亡、希西家勸爾曰、耶和華必拯我儕、勿聽其言、
      verse: 32
    - text: 列國之神、有一曾拯其國、脫於亞述王手乎、
      verse: 33
    - text: 哈馬與亞珥拔之神安在、西法瓦音希拿以瓦之神安在、凡此、曾拯撒瑪利亞脫於我手乎、
      verse: 34
    - text: 列國之神、誰拯其國脫於我手、耶和華能拯耶路撒冷、脫於我手乎、
      verse: 35
    - text: 民默然、不答一詞、蓋王命勿答之、
      verse: 36
    - text: 希勒家子家宰以利亞敬、與繕寫舍伯那、亞薩子史官約亞、自裂其衣、詣希西家、以拉伯沙基言告之、
      verse: 37
  - chapter: 19
    verses:
    - text: 希西家王聞之、自裂其衣、披麻入耶和華室、
      verse: 1
    - text: 遣家宰以利亞敬、繕寫舍伯那、及祭司之長者、俱披麻、往見亞摩斯子先知以賽亞、
      verse: 2
    - text: 謂之曰、希西家云、今乃急難譴責羞辱之日、子臨產、而無力出之、
      verse: 3
    - text: 亞述王遣拉伯沙基侮維生之上帝、爾上帝耶和華或聞其言、加以譴責、請爾爲此遺民祈禱、
      verse: 4
    - text: 希西家王之臣僕、遂詣以賽亞、
      verse: 5
    - text: 以賽亞謂之曰、其告爾主曰、耶和華云、爾聞亞述王臣僕侮我之言、勿懼、
      verse: 6
    - text: 我將以靈置於其衷、俾其聞風、而歸故土、在彼使仆於刃、○
      verse: 7
    - text: 拉伯沙基聞亞述王已去拉吉、遂返、遇其適攻立拿、
      verse: 8
    - text: 亞述王聞古實王特哈加出、欲與之戰、乃遣使見希西家曰、
      verse: 9
    - text: 當告猶大王希西家云、爾所恃之上帝、謂耶路撒冷必不付於亞述王手、爾勿爲其所欺、
      verse: 10
    - text: 亞述列王之待諸國、施行翦滅、爾旣聞之、而爾能得免乎、
      verse: 11
    - text: 我祖所滅之邦、若歌散、哈蘭、利色、及居提拉撒之伊甸族、彼之諸神曾救之乎、
      verse: 12
    - text: 哈馬王、亞珥拔王、西法瓦音邑之王、希拿與以瓦王、均安在哉、
      verse: 13
    - text: 希西家自使者手接書讀之、遂上耶和華室、展於耶和華前、
      verse: 14
    - text: 禱曰、居基路伯上、以色列之上帝耶和華歟、天下萬國、惟爾爲上帝、天地爲爾所造、
      verse: 15
    - text: 耶和華歟、側耳而聽、耶和華歟、啟目而視、西拿基立遣使侮維生之上帝、請聽其言、
      verse: 16
    - text: 耶和華歟、亞述列王毀滅列邦、荒其土地、誠有此事、
      verse: 17
    - text: 投其神於火、蓋其神非神、乃木石、人手所造、故得而毀滅之、
      verse: 18
    - text: 我之上帝耶和華歟、今求爾救我脫於其手、俾天下萬國、咸知惟爾耶和華爲上帝、○
      verse: 19
    - text: 亞摩斯子以賽亞遣人告希西家曰、以色列之上帝耶和華云、爾緣亞述王西拿基立故、祈禱於我、我已聞之、
      verse: 20
    - text: 耶和華指亞述王云、郇之處女藐視爾、姍笑爾、耶路撒冷女向爾搖首、
      verse: 21
    - text: 爾所侮所謗者爲誰、向誰揚爾聲、高爾目、乃以色列之聖者也、
      verse: 22
    - text: 爾藉使者侮主云、我率衆車陟於山巔、至利巴嫩之深處、伐其香柏之高者、松木之美者、將入其境之極處、卽腴壤之森林、
      verse: 23
    - text: 我已掘井而飲異地之水、將以足掌涸竭埃及之河、
      verse: 24
    - text: 耶和華曰、爾豈未聞我於元始所爲、上古所定、今則成之、使爾毀堅城爲瓦礫、
      verse: 25
    - text: 故其居民力微、驚惶羞愧、如田草、如青蔬、如屋上之草、如未成而槁之禾、
      verse: 26
    - text: 爾之居處、爾之出入、及向我之暴怒、我悉知之、
      verse: 27
    - text: 因爾向我暴怒、及爾狂傲之聲、達於我耳、我必置鈎於爾鼻、置勒於爾口、使循原途而返、
      verse: 28
    - text: 希西家乎、必有其徵、今歲食田所自生者、明年食其所復生者、迨及三年、可稼可穡、植葡萄園、而食其果、
      verse: 29
    - text: 猶大家得脫之遺民、必下盤根、而上結實、
      verse: 30
    - text: 將有遺民出自耶路撒冷、得脫之人出自錫安山、耶和華熱中、必成斯事、
      verse: 31
    - text: 故耶和華指亞述王曰、彼必不至此城、不射一矢於彼、不執干至其前、不築壘以攻之、
      verse: 32
    - text: 必循原途而返、不至此城、耶和華言之矣、
      verse: 33
    - text: 蓋我爲己、及我僕大衞故、必扞衞此城、以拯救之、○
      verse: 34
    - text: 是夜耶和華之使者出、在亞述營、擊其人十八萬五千、晨起視之、乃屍而已、
      verse: 35
    - text: 亞述王西拿基立遂去而返、居於尼尼微、
      verse: 36
    - text: 崇拜其神於尼斯洛廟時、亞得米勒與沙利色以刃弒之、遁於亞拉臘地、其子以撒哈頓嗣位、
      verse: 37
  - chapter: 20
    verses:
    - text: 維時、希西家遘疾瀕死、亞摩斯子先知以賽亞來見之、曰、耶和華云、爾當處置家事、蓋爾必死、不得生存、
      verse: 1
    - text: 希西家面壁、禱耶和華曰、
      verse: 2
    - text: 耶和華歟、求爾垂念、我在爾前、行爲誠實、心志專一、行爾所悅、遂哭甚哀、
      verse: 3
    - text: 以賽亞尚未出中院、耶和華諭之曰、
      verse: 4
    - text: 返告我民之君希西家曰、爾祖大衞之上帝耶和華云、我已聞爾禱、見爾淚、必療爾疾、越至三日、爾必登耶和華室、
      verse: 5
    - text: 我必增爾壽十五年、且救爾與此城、脫於亞述王手、亦爲己及我僕大衞故、扞衞此城、
      verse: 6
    - text: 以賽亞曰、取一無花果餅至、遂取之、置於瘡處、王卽愈、
      verse: 7
    - text: 希西家謂以賽亞曰、耶和華愈我、越至三日、我登耶和華室、有何徵乎、
      verse: 8
    - text: 以賽亞曰、耶和華必成所言、有其徵焉、爾欲日影進十度乎、抑退十度乎、
      verse: 9
    - text: 希西家曰、影進十度易、請使其退十度、
      verse: 10
    - text: 先知以賽亞籲耶和華、遂使亞哈斯日晷已進之影退十度、○
      verse: 11
    - text: 時、巴比倫王、巴拉但子比羅達巴拉但、聞希西家遘疾、致書饋禮、
      verse: 12
    - text: 希西家聽使者之言、以其府庫之寶物、金銀香品寶膏、與武庫之器械、及所藏之寶物、悉示之、凡宮闈曁全國所有、無不示之、
      verse: 13
    - text: 先知以賽亞詣希西家曰、斯人何言、奚自而來、希西家曰、來自遠方、卽巴比倫也、
      verse: 14
    - text: 曰、彼於爾室、所見何物、希西家曰、凡我室中所有、彼悉觀之、我之寶藏、無不示之、
      verse: 15
    - text: 以賽亞曰、其聽耶和華言、
      verse: 16
    - text: 其日將至、爾室中所有者、與爾列祖至今所積者、必遷至巴比倫、不遺一物、耶和華言之矣、
      verse: 17
    - text: 爾所生諸子中、必有被虜、在巴比倫王宮爲宦豎、
      verse: 18
    - text: 希西家謂以賽亞曰、爾所傳耶和華之言善矣、又曰、若我尚存之日、得其綏安穩固、豈非善乎、
      verse: 19
    - text: 希西家其餘事蹟、與其勇力、以及鑿池掘溝、引水入邑、俱載於猶大列王紀、
      verse: 20
    - text: 希西家與列祖偕眠、子瑪拿西嗣位、
      verse: 21
  - chapter: 21
    verses:
    - text: 瑪拿西卽位時、年十有二、在耶路撒冷爲王、歷五十五年、其母名協西巴、
      verse: 1
    - text: 瑪拿西行耶和華所惡、效異邦可憎之事、卽耶和華於以色列人前、所逐諸族之事、
      verse: 2
    - text: 復建其父希西家所毀之崇邱、爲巴力建壇、作木偶、效以色列王亞哈所爲、又崇拜天象、而奉事之、
      verse: 3
    - text: 在耶和華室建壇、昔耶和華指此室而言曰、我必寄我名於耶路撒冷、
      verse: 4
    - text: 又在耶和華室二院中、爲天象建壇、
      verse: 5
    - text: 並使其子經火、用卜筮、行邪術、與憑鬼者及巫覡交、多行耶和華所惡、以激其怒、
      verse: 6
    - text: 又於耶和華室、置所造之亞舍拉雕像、昔耶和華諭大衞、及其子所羅門曰、此室與耶路撒冷、乃我於以色列支派中所簡者、必永寄我名於其中、
      verse: 7
    - text: 如以色列人謹守遵行我命、及我僕摩西所命之法律、則我不復使之流離、去我賜其列祖之地、
      verse: 8
    - text: 惟彼不聽、瑪拿西又誘之、致其作惡、較耶和華在以色列人前、所滅之族尤甚、
      verse: 9
    - text: 耶和華藉其僕諸先知曰、
      verse: 10
    - text: 因猶大王瑪拿西行此可憎之事、較亞摩利人作惡尤甚、使猶大人因其偶像而陷於罪、
      verse: 11
    - text: 故以色列之上帝耶和華云、我必降禍於耶路撒冷及猶大、使凡聞之者、兩耳必震、
      verse: 12
    - text: 我將以量撒瑪利亞之繩、平亞哈家之準、施於耶路撒冷、且拭耶路撒冷、如人拭盂而覆之、
      verse: 13
    - text: 亦必棄我遺民、付於敵手、使爲敵人虜掠刼奪、
      verse: 14
    - text: 因其行我所惡、激我之怒、自其列祖出埃及、以迄於今、○
      verse: 15
    - text: 瑪拿西行耶和華所惡、陷猶大人於罪、此外、又多流無辜之血、遍滿耶路撒冷四境、
      verse: 16
    - text: 瑪拿西其餘事蹟、凡其所行、及其所犯之罪、俱載於猶大列王紀、
      verse: 17
    - text: 瑪拿西與列祖偕眠、葬於己宮之園、卽烏撒園、子亞們嗣位、○
      verse: 18
    - text: 亞們卽位時、年二十有二、在耶路撒冷爲王、凡歷二年、其母名米舒利密、約提巴人哈魯斯女也、
      verse: 19
    - text: 亞們行耶和華所惡、如其父瑪拿西所爲、
      verse: 20
    - text: 循其父所行之道、事其父所事之偶像、而崇拜之、
      verse: 21
    - text: 離棄其列祖之上帝耶和華、不遵行耶和華之道、
      verse: 22
    - text: 亞們之臣謀叛、弒之於其宮、
      verse: 23
    - text: 國人盡殺凡叛亞們王者、立其子約西亞繼之爲王、
      verse: 24
    - text: 亞們其餘所行之事、俱載於猶大列王紀、
      verse: 25
    - text: 亞們葬於己墓、在烏撒園、子約西亞嗣位、
      verse: 26
  - chapter: 22
    verses:
    - text: 約西亞卽位時、年八齡、在耶路撒冷爲王、歷三十一年、其母名耶底大、波斯加人亞大雅女也、
      verse: 1
    - text: 約西亞行耶和華所悅、循其祖大衞之道、不偏於左、不偏於右、○
      verse: 2
    - text: 約西亞王十八年、遣米書蘭孫、亞薩利子、繕寫沙番、至耶和華室、命之曰、
      verse: 3
    - text: 往見大祭司希勒家、使核閽人所取於民、輸入耶和華室之金、
      verse: 4
    - text: 俾付於督耶和華室之工作者、轉予在室之工匠、修葺其破壞、
      verse: 5
    - text: 卽予木工、匠役、瓦工、又購材木、與鑿成之石、修葺殿宇、
      verse: 6
    - text: 以金付於其手、不與核算其數、因其行事誠實也、
      verse: 7
    - text: 大祭司希勒家謂繕寫沙番曰、我於耶和華室得律書、乃授書於沙番、沙番讀之、
      verse: 8
    - text: 繕寫沙番詣王復命曰、爾之臣僕、已將室中所貯之金、傾而出之、付於督耶和華室之工作者、
      verse: 9
    - text: 又奏王曰、祭司希勒家授我一書、遂讀於王前、
      verse: 10
    - text: 王聞律書之言、自裂其衣、
      verse: 11
    - text: 命祭司希勒家、沙番子亞希甘、米該亞子亞革波、繕寫沙番、及王侍臣亞撒雅曰、
      verse: 12
    - text: 汝其往哉、爲我爲民、爲猶大衆、以此書之言、詢於耶和華、因我列祖不聽此書之言、不遵所載諭我儕者而行、故耶和華向我、發怒甚烈、
      verse: 13
    - text: 有女先知戶勒大、乃哈珥哈斯孫、特瓦子、掌禮服者沙龍之妻也、居耶路撒冷之二區、祭司希勒家、亞希甘、亞革波、沙番、亞撒雅、咸往見之、與之共語、
      verse: 14
    - text: 戶勒大謂之曰、以色列之上帝耶和華云、其告遣爾詣我者曰、
      verse: 15
    - text: 耶和華云、我必降災於此處、及其居民、循猶大王所誦書中之言、
      verse: 16
    - text: 蓋彼衆棄我、焚香於他神、以其手所爲、激我之怒、故我發怒於此而不息、
      verse: 17
    - text: 惟猶大王遣爾詢於耶和華、當告之曰、以色列之上帝耶和華云、論爾所聞之言、
      verse: 18
    - text: 爾聞我指此地、與其居民所言、必爲荒墟、而受呪詛、乃中心柔順、自卑於耶和華前、裂衣哭泣、我俞允爾、耶和華言之矣、
      verse: 19
    - text: 我必使爾安然入墓、歸爾列祖、我將降於此地之災、爾不目擊、使者復命於王、
      verse: 20
  - chapter: 23
    verses:
    - text: 王遣人集猶大及耶路撒冷諸長老、
      verse: 1
    - text: 王與猶大人、耶路撒冷居民、祭司先知、及所有民衆、無論長幼、咸上耶和華室、王誦耶和華室中、所得約書之言、俾衆聽聞、
      verse: 2
    - text: 王立於柱側、在耶和華前立約、一心一意順從耶和華、守其誡命、法度典章、以成約書所載之言、民亦服從此約、
      verse: 3
    - text: 王命大祭司希勒家、與諸副祭司、及閽人、由耶和華殿、取出爲巴力亞舍拉曁天象、所製之器皿、焚於耶路撒冷外、汲淪田間、攜其灰至伯特利、
      verse: 4
    - text: 昔猶大列王所立奉偶像之祭司、使於猶大諸邑之崇邱、曁耶路撒冷四周焚香者、王悉廢之、又廢焚香於巴力、與日月行星、及諸天象者、
      verse: 5
    - text: 亦出亞舍拉像於耶和華室、攜至耶路撒冷外、焚於汲淪溪濱、搗之成粉、揚於平民之墓、
      verse: 6
    - text: 毀耶和華室中孌童之舍、卽婦女織亞舍拉帷帳之所、
      verse: 7
    - text: 又從猶大諸邑、攜諸祭司而出、汚衊祭司昔所焚香之崇邱、自迦巴至別是巴、並毀城門左、邑宰約書亞門前之崇邱、
      verse: 8
    - text: 惟崇邱之祭司、不登耶路撒冷耶和華之壇、祇於其昆弟中、食無酵餅而已、
      verse: 9
    - text: 又汚衊欣嫩子谷之陀斐特、免人使其子女經火、以奉摩洛、
      verse: 10
    - text: 猶大列王所獻於日之馬、乃在耶和華室門之側、宦豎拿單米勒附近廊廡之室、王悉去之、且焚日車、
      verse: 11
    - text: 猶大列王在亞哈斯樓巔所建之壇、及瑪拿西在耶和華室二院中所建之壇、王悉毀而碎之、攜其塵土、傾於汲淪溪、
      verse: 12
    - text: 昔以色列王所羅門、在耶路撒冷東、邪僻山南、爲西頓人可憎之神亞斯他錄、摩押人可憎之神基抹、亞捫人可憎之神米勒公、所建之崇邱、王悉汚衊之、
      verse: 13
    - text: 碎其柱像、斫其木偶、以人骨充其所、
      verse: 14
    - text: 昔尼八子耶羅波安、在伯特利築壇及崇邱、陷以色列人於罪者、王悉毀之、焚其邱壇、搗之成粉、並焚木偶、
      verse: 15
    - text: 約西亞回顧、見山中有墓、遣人自墓取骨、而焚於壇、以汚衊之、如上帝僕所傳耶和華之言、
      verse: 16
    - text: 約西亞曰、我所見者、何碑也、邑人告曰、昔有上帝僕自猶大來、言王今所行於伯特利壇之事、此其墓碑也、
      verse: 17
    - text: 約西亞曰、舍之、勿移其骨、遂舍之、亦舍自撒瑪利亞來之先知骨、
      verse: 18
    - text: 昔以色列列王在撒瑪利亞諸邑、建崇邱之室、激耶和華怒、約西亞悉除之、如所行於伯特利然、
      verse: 19
    - text: 殺崇邱之祭司於壇、焚人骨於其上、乃返耶路撒冷、○
      verse: 20
    - text: 王命民衆曰、當爲爾之上帝耶和華、守逾越節、循此約書所載、
      verse: 21
    - text: 自士師治以色列人、以及以色列列王猶大列王時、未嘗守如是之逾越節、
      verse: 22
    - text: 乃於約西亞王十八年、在耶路撒冷、爲耶和華守此逾越節、
      verse: 23
    - text: 猶大地及耶路撒冷、所有憑鬼者曁巫覡、與家神偶像、並一切可憎之物、約西亞悉除之、循祭司希勒家在耶和華室、所得律書記載之言、
      verse: 24
    - text: 在約西亞以前、無王如彼盡心盡意盡力、歸向耶和華、遵行摩西一切法律、其後亦無如之者、
      verse: 25
    - text: 然耶和華向猶大之烈怒猶未息、因瑪拿西諸事激之也、
      verse: 26
    - text: 耶和華曰、我將屛猶大人於我前、如屛以色列人然、棄我所簡此邑耶路撒冷、及我所言必寄我名之室、
      verse: 27
    - text: 約西亞其餘事蹟、凡其所行、俱載於猶大列王紀、
      verse: 28
    - text: 當其在時、埃及王法老尼哥往伯拉河、攻亞述王、約西亞王出而禦之、法老尼哥遇之於米吉多殺之、
      verse: 29
    - text: 臣僕以車載其屍、自米吉多至耶路撒冷、葬於其墓、國民膏約西亞子約哈斯、立之爲王、以繼其父、○
      verse: 30
    - text: 約哈斯卽位時、年二十有三、在耶路撒冷爲王、僅歷三月、其母哈慕他、立拿人耶利米女也、
      verse: 31
    - text: 約哈斯行耶和華所惡、效其列祖所爲、
      verse: 32
    - text: 法老尼哥繫之於哈馬地之利比拉、不使爲王於耶路撒冷、又徵猶大國銀一百他連得、金一他連得、
      verse: 33
    - text: 法老尼哥立約西亞子以利亞敬、繼其父爲王、易其名曰約雅敬、攜約哈斯至埃及、卒於彼、
      verse: 34
    - text: 約雅敬循法老命、徵金銀於國民、乃按其人之力、爲定數而取之、以予法老尼哥、○
      verse: 35
    - text: 約雅敬卽位時、年二十有五、在耶路撒冷爲王、歷十一年、其母名西布大、魯瑪人毘大雅女也、
      verse: 36
    - text: 約雅敬行耶和華所惡、效其列祖所爲、
      verse: 37
  - chapter: 24
    verses:
    - text: 約雅敬時、巴比倫王尼布甲尼撒至、約雅敬臣服之、歷至三年、乃背叛之、
      verse: 1
    - text: 耶和華使迦勒底軍、亞蘭軍、摩押軍、及亞捫族軍攻之、侵猶大欲滅之、如耶和華藉其僕衆先知所言、
      verse: 2
    - text: 此事臨及猶大、乃耶和華所命、以屛之於其前、因瑪拿西所犯諸罪也、
      verse: 3
    - text: 且因其流無辜之血、遍滿耶路撒冷、耶和華不赦之、
      verse: 4
    - text: 約雅敬其餘事蹟、凡其所行、俱載於猶大列王紀、
      verse: 5
    - text: 約雅敬與列祖偕眠、子約雅斤嗣位、
      verse: 6
    - text: 埃及王不復由其國而來、乃因巴比倫王攻取其地、自埃及溪至伯拉河、○
      verse: 7
    - text: 約雅斤卽位時、年十八歲、在耶路撒冷爲王、僅歷三月、其母名尼護施他、耶路撒冷人以利拿單女也、
      verse: 8
    - text: 約雅斤行耶和華所惡、效其父所爲、
      verse: 9
    - text: 時、巴比倫王尼布甲尼撒之臣僕、上至耶路撒冷圍之、
      verse: 10
    - text: 當其臣僕圍城時、尼布甲尼撒至、
      verse: 11
    - text: 猶大王約雅斤與其母、及其臣僕、牧伯宦豎出降、巴比倫王執之、此巴比倫王八年事也、
      verse: 12
    - text: 取耶和華室及王宮之寶物、悉攜之出、又碎以色列王所羅門所製耶和華殿中諸金器、如耶和華所言、
      verse: 13
    - text: 又將耶路撒冷民衆、與牧伯勇士、共萬人、以及匠役鐵工、悉虜之去、除極貧者外、斯土無餘民焉、
      verse: 14
    - text: 俘約雅斤與其母、及后妃宦豎、曁國中顯者、自耶路撒冷至巴比倫、
      verse: 15
    - text: 又虜武士七千、匠役鐵工一千、皆善戰之壯士、俱攜至巴比倫、
      verse: 16
    - text: 巴比倫王立約雅斤叔瑪探雅、代之爲王、易其名曰西底家、○
      verse: 17
    - text: 西底家卽位時、年二十有一、在耶路撒冷爲王、歷十一年、其母名哈慕他、立拿人耶利米女也、
      verse: 18
    - text: 西底家行耶和華所惡、效約雅敬所爲、
      verse: 19
    - text: 耶和華怒耶路撒冷及猶大、致屛之於其前、
      verse: 20
  - chapter: 25
    verses:
    - text: 西底家叛巴比倫王、九年十月十日、巴比倫王尼布甲尼撒率其全軍、至耶路撒冷建營、四周築壘攻之、
      verse: 1
    - text: 城被困、至西底家王十一年、
      verse: 2
    - text: 四月九日、邑中饑甚、斯土之民絕糧、
      verse: 3
    - text: 於是穴城、戰士由附近王囿兩垣間之門夜遁、迦勒底人環城、王由亞拉巴道而走、
      verse: 4
    - text: 迦勒底軍追之、及於耶利哥之平原、王軍潰散、
      verse: 5
    - text: 迦勒底軍執王、解至利比拉、巴比倫王所、而審鞫之、
      verse: 6
    - text: 戮其諸子、使之目睹、抉其兩目、縶之以鏈、攜至巴比倫、○
      verse: 7
    - text: 巴比倫王尼布甲尼撒十九年五月七日、其臣侍衞長尼布撒拉旦至耶路撒冷、
      verse: 8
    - text: 燬耶和華室與王宮、及耶路撒冷諸屋、所有第宅、悉焚以火、
      verse: 9
    - text: 從侍衞長之迦勒底軍、毀耶路撒冷四周城垣、
      verse: 10
    - text: 邑中餘民、與降於巴比倫王者、以及所遺之衆、侍衞長尼布撒拉旦悉虜之去、
      verse: 11
    - text: 惟留極貧者於斯土、以治葡萄園、耕種田畝、
      verse: 12
    - text: 耶和華室中之銅柱、銅座、及銅海、迦勒底人悉碎之、而攜其銅至巴比倫、
      verse: 13
    - text: 其釜鏟剪匙、及諸銅器、供事所用者、悉攜之去、
      verse: 14
    - text: 火鼎及盂、金製者取其金、銀製者取其銀、侍衞長悉攜之去、
      verse: 15
    - text: 又攜所羅門爲耶和華室、所製二銅柱、及銅海與座、此諸器之銅、未詳其輕重、
      verse: 16
    - text: 柱高十八肘、上有銅頂高三肘、頂之四圍有網、與石榴、悉以銅製、彼柱與網亦若是、
      verse: 17
    - text: 侍衞長執祭司長西萊雅、副祭司西番亞、及閽者三人、
      verse: 18
    - text: 又於城內、執統轄武士之宦豎一人、王之近臣五人、軍長之繕寫、募國民者一人、及邑中所獲之國民六十人、
      verse: 19
    - text: 侍衞長尼布撒拉旦咸解至利比拉、巴比倫王所、
      verse: 20
    - text: 巴比倫王擊而殺之於哈馬地之利比拉、如是猶大人被虜、離其故土、
      verse: 21
    - text: 猶大地之餘民、卽巴比倫王尼布甲尼撒所遺者、巴比倫王立沙番孫、亞希甘子基大利、爲其方伯、○
      verse: 22
    - text: 諸軍長及其從者、聞巴比倫王立基大利爲方伯、於是尼探雅子以實瑪利、加利亞子約哈難、尼陀法人單戶篾子西萊雅、瑪迦人子雅撒尼亞、及其從者、咸至米斯巴、見基大利、
      verse: 23
    - text: 基大利與諸軍長、及其從者誓曰、毋緣迦勒底之臣僕而懼、其居斯土、服事巴比倫王、則獲平康、
      verse: 24
    - text: 七月、王族以利沙瑪孫、尼探雅子以實瑪利、率十人至、擊斃基大利、及同在米斯巴之猶大人、迦勒底人、
      verse: 25
    - text: 於是民衆無論尊卑、及諸軍長、咸起而往埃及、畏迦勒底人故也、○
      verse: 26
    - text: 猶大王約雅斤被虜後三十七年、巴比倫王以未米羅達卽位元年、十二月二十七日、拔猶大王約雅斤出獄、
      verse: 27
    - text: 以善言慰之、使其位高於同在巴比倫諸王之位、
      verse: 28
    - text: 易其囚服、畢生與王共食、
      verse: 29
    - text: 王日賜其所需、終身不匱、
      verse: 30
  name: II Kings
- chapters:
  - chapter: 1
    verses:
    - text: 亞當之後、繼有塞特、以挪士、
      verse: 1
    - text: 該南、瑪勒列、雅列、
      verse: 2
    - text: 以諾、馬土撒拉、拉麥、
      verse: 3
    - text: 挪亞、閃、含、雅弗、○
      verse: 4
    - text: 雅弗子、歌篾、瑪各、瑪代、雅完、土巴、米設、提拉、
      verse: 5
    - text: 歌篾子、亞實基拿、低法、陀迦瑪、
      verse: 6
    - text: 雅完子、以利沙、他施、基提、多單、○
      verse: 7
    - text: 含子、古實、麥西、弗、迦南、
      verse: 8
    - text: 古實子、西巴、哈腓拉、撒弗他、拉瑪、撒弗提迦、拉瑪子、示巴、底但、
      verse: 9
    - text: 古實生甯錄、在世始爲英武、
      verse: 10
    - text: 麥西生路低、亞拿米、利哈比、拿弗土希、
      verse: 11
    - text: 帕斯魯細、迦斯路希、迦斐託諸族、非利士族由迦斯路希而出、
      verse: 12
    - text: 迦南生冢子西頓、又生赫、
      verse: 13
    - text: 耶布斯、亞摩利、革迦撒、
      verse: 14
    - text: 希未、亞基、西尼、
      verse: 15
    - text: 亞瓦底、洗瑪利、哈馬諸族、○
      verse: 16
    - text: 閃之子、以攔、亞述、亞法撒、路德、亞蘭、烏斯、戶勒、基帖、米設、
      verse: 17
    - text: 亞法撒生沙拉、沙拉生希伯、
      verse: 18
    - text: 希伯生二子、一名法勒、因其時世人分析也、法勒之弟名約坍、
      verse: 19
    - text: 約坍生亞摩答、沙列、哈薩瑪非、耶拉、
      verse: 20
    - text: 哈多蘭、烏薩、德拉、
      verse: 21
    - text: 以巴錄、亞比瑪利、示巴、
      verse: 22
    - text: 阿斐、哈腓拉、約巴、此皆約坍之子、○
      verse: 23
    - text: 閃之後、繼有亞法撒、沙拉、
      verse: 24
    - text: 希伯、法勒、拉吳、
      verse: 25
    - text: 西鹿、拿鶴、他拉、
      verse: 26
    - text: 亞伯蘭、卽亞伯拉罕、○
      verse: 27
    - text: 亞伯拉罕子、以撒、以實瑪利、
      verse: 28
    - text: 以實瑪利裔如左、長子尼拜約、次基達、押德別、米比衫、
      verse: 29
    - text: 米施瑪、度瑪、瑪撒、哈達、提瑪、
      verse: 30
    - text: 伊突、拿非施、基底瑪、此皆以實瑪利之子、○
      verse: 31
    - text: 亞伯拉罕妾基土拉所生之子、乃心蘭、約珊、米但、米甸、伊施巴、書亞、約珊子、示巴、底但、
      verse: 32
    - text: 米甸子、以法、以弗、哈諾、亞比大、以勒大、此皆基土拉之子孫、○
      verse: 33
    - text: 亞伯拉罕子以撒、以撒子以掃、以色列、○
      verse: 34
    - text: 以掃子、以利法、流珥、耶烏施、雅蘭、可拉、
      verse: 35
    - text: 以利法子、提幔、阿抹、洗玻、迦坦、基納斯、亭納、亞瑪力、
      verse: 36
    - text: 流珥子、拿哈、謝拉、沙瑪、米撒、○
      verse: 37
    - text: 西珥子、羅坍、朔巴、祭便、亞拿、底順、以察、底珊、
      verse: 38
    - text: 羅坍子、何利、荷幔、羅坍之妹、亭納、
      verse: 39
    - text: 朔巴子、亞勒文、瑪拿轄、以巴錄、示非、阿南、祭便子、亞雅、亞拿、
      verse: 40
    - text: 亞拿子、底順、底順子、哈默蘭、伊是班、益蘭、基蘭、
      verse: 41
    - text: 以察子、辟罕、撒番、亞干、底珊子、烏斯、亞蘭、○
      verse: 42
    - text: 當以色列人無王主治時、於以東地爲王者、其名如左、比珥子比拉、都亭哈巴、
      verse: 43
    - text: 比拉薨、波斯拉人謝拉子約巴嗣位、
      verse: 44
    - text: 約巴薨、提幔人戶珊嗣位、
      verse: 45
    - text: 戶珊薨、比達子哈達、卽於摩押田擊米甸人者嗣位、都亞未得、
      verse: 46
    - text: 哈達薨、瑪士利加人桑拉嗣位、
      verse: 47
    - text: 桑拉薨、河濱利河伯人掃羅嗣位、
      verse: 48
    - text: 掃羅薨、亞革波子巴勒哈南嗣位、
      verse: 49
    - text: 巴勒哈南薨、哈達嗣位、都巴伊、其后米希他別、乃米薩合孫、瑪特列女也、
      verse: 50
    - text: 哈達旣沒、在以東爲族長者如左、亭納族長、亞勒瓦族長、耶帖族長、
      verse: 51
    - text: 亞何利巴瑪族長、以拉族長、比嫩族長、
      verse: 52
    - text: 基納斯族長、提幔族長、米比薩族長、
      verse: 53
    - text: 瑪基疊族長、以蘭族長、此皆以東之族長也、
      verse: 54
  - chapter: 2
    verses:
    - text: 以色列子、流便、西緬、利未、猶大、以薩迦、西布倫、
      verse: 1
    - text: 但、約瑟、便雅憫、拿弗他利、迦得、亞設、○
      verse: 2
    - text: 猶大子、珥、俄南、示拉、皆迦南人書亞之女所出、猶大長子珥、行耶和華所惡、耶和華殺之、
      verse: 3
    - text: 猶大媳他瑪、爲之生法勒斯、謝拉、猶大共五子、○
      verse: 4
    - text: 法勒斯子、希斯崙、哈母勒、
      verse: 5
    - text: 謝拉子、心利、以探、希幔、甲各、大拉、共五人、
      verse: 6
    - text: 迦米子亞干、卽因當滅之物、困苦以色列族者、
      verse: 7
    - text: 以探子亞撒利雅、○
      verse: 8
    - text: 希斯崙所生之子、耶拉篾、蘭、基路拜、
      verse: 9
    - text: 蘭生亞米拿達、亞米拿達生拿順、爲猶大族之牧伯、
      verse: 10
    - text: 拿順生撒門、撒門生波阿斯、
      verse: 11
    - text: 波阿斯生俄備得、俄備得生耶西、
      verse: 12
    - text: 耶西生長子以利押、次子亞比拿達、三子示米亞、
      verse: 13
    - text: 四子拿坦業、五子拉代、
      verse: 14
    - text: 六子阿鮮、七子大衞、
      verse: 15
    - text: 其姊妹乃洗魯雅、亞比該、洗魯雅生亞比篩、約押、亞撒黑三人、
      verse: 16
    - text: 亞比該生亞瑪撒、亞瑪撒之父、乃以實瑪利人益帖、○
      verse: 17
    - text: 希斯崙子迦勒、娶阿蘇巴與耶畧爲妻、生子、阿蘇巴生耶設、朔罷、押墩、
      verse: 18
    - text: 阿蘇巴旣沒、迦勒又娶以法他、生戶珥、
      verse: 19
    - text: 戶珥生烏利、烏利生比撒列、○
      verse: 20
    - text: 厥後、希斯崙年六十、娶基列父瑪吉之女、生西割、
      verse: 21
    - text: 西割生睚珥、睚珥在基列地、有邑二十三、
      verse: 22
    - text: 後基述人與亞蘭人、奪睚珥諸邑、及基納與其鄉里、共六十、皆屬基列父瑪吉之子、
      verse: 23
    - text: 希斯崙在迦勒以法他沒後、其妻亞比雅爲之生亞施戶、爲提哥亞族祖、○
      verse: 24
    - text: 希斯崙長子耶拉篾、生長子蘭、又生布拿、阿連、阿鮮、亞希雅、
      verse: 25
    - text: 耶拉篾又娶妻名亞他拉、乃阿南之母、
      verse: 26
    - text: 耶拉篾長子蘭之子、瑪斯、雅憫、以結、
      verse: 27
    - text: 阿南子、沙買、雅大、沙買子、拿答、亞比述、
      verse: 28
    - text: 亞比述妻名亞比孩、爲之生亞辦、與摩利、
      verse: 29
    - text: 拿答子、西列、亞遍、西列無子而死、
      verse: 30
    - text: 亞遍子以示、以示子示珊、示珊子亞來、
      verse: 31
    - text: 沙買弟雅大子、益帖、約拿單、益帖無子而死、
      verse: 32
    - text: 約拿單子、比勒、撒薩、此皆耶拉篾之子孫、
      verse: 33
    - text: 示珊無子、惟女而已、有僕埃及人、名耶哈、
      verse: 34
    - text: 示珊以女妻之、生亞太、
      verse: 35
    - text: 亞太生拿單、拿單生撒拔、
      verse: 36
    - text: 撒拔生以弗拉、以弗拉生俄備得、
      verse: 37
    - text: 俄備得生耶戶、耶戶生亞撒利雅、
      verse: 38
    - text: 亞撒利雅生希利斯、希利斯生以利亞薩、
      verse: 39
    - text: 以利亞薩生西斯買、西斯買生沙龍、
      verse: 40
    - text: 沙龍生耶加米雅、耶加米雅生以利沙瑪、○
      verse: 41
    - text: 耶拉篾弟迦勒生長子米沙、爲西弗族祖、又生瑪利沙、爲希伯崙族祖、
      verse: 42
    - text: 希伯崙子、可拉、他普亞、利肯、示瑪、
      verse: 43
    - text: 示瑪生拉含、爲約干族祖、利肯生沙買、
      verse: 44
    - text: 沙買子瑪雲、爲伯夙族祖、
      verse: 45
    - text: 迦勒妾以法生哈蘭、摩撒、迦謝、哈蘭生迦卸、
      verse: 46
    - text: 雅代子、利健、約坦、基珊、毘力、以法、沙亞弗、
      verse: 47
    - text: 迦勒妾瑪迦生示別、特哈拿、
      verse: 48
    - text: 又生麥瑪拿族之祖沙亞弗、抹比拿族及基比亞族之祖示法、迦勒之女乃押撒、○
      verse: 49
    - text: 迦勒之裔、以法他長子戶珥之子如左、基列耶琳族祖朔巴、
      verse: 50
    - text: 伯利恆族祖薩瑪、伯迦得族祖哈勒、
      verse: 51
    - text: 基列耶琳族祖朔巴、亦有子孫、爲哈羅以族、及米努哈族之半、
      verse: 52
    - text: 基列耶琳諸族、乃以帖族、布特族、舒瑪族、密來族、瑣拉與以實陶二族、自此諸族而出、
      verse: 53
    - text: 薩瑪子孫、乃伯利恆人、尼陀法人、亞他綠伯約押人、瑪拿哈族之半、及瑣利人、
      verse: 54
    - text: 居雅比斯繕寫之家、特拉人、示米押人、蘇甲人、此皆基尼人、出於利甲家之祖哈末、
      verse: 55
  - chapter: 3
    verses:
    - text: 大衞在希伯崙所生之子如左、長子暗嫩、耶斯列人亞希暖所出、次子但以利、迦密人亞比該所出、
      verse: 1
    - text: 三子押沙龍、基述王達買女瑪迦所出、四子亞多尼雅、哈及所出、
      verse: 2
    - text: 五子示法提雅、亞比他所出、六子以特念、大衞妻以格拉所出、
      verse: 3
    - text: 此六子、皆大衞於希伯崙所生、大衞在彼爲王、七年有六月、在耶路撒冷爲王、三十三年、
      verse: 4
    - text: 在耶路撒冷生子示米亞、朔罷、拿單、所羅門、四人俱亞米利女拔書亞所出、
      verse: 5
    - text: 又生益轄、以利沙瑪、以利法列、
      verse: 6
    - text: 挪迦、尼斐、雅非亞、
      verse: 7
    - text: 以利沙瑪、以利雅大、以利法列九人、
      verse: 8
    - text: 皆爲大衞之子、此外更有嬪妃所出、他瑪爲女弟、
      verse: 9
    - text: 所羅門子羅波安、羅波安子亞比雅、亞比雅子亞撒、亞撒子約沙法、
      verse: 10
    - text: 約沙法子約蘭、約蘭子亞哈謝、亞哈謝子約阿施、
      verse: 11
    - text: 約阿施子亞瑪謝、亞瑪謝子亞撒利雅、亞撒利雅子約坦、
      verse: 12
    - text: 約坦子亞哈斯、亞哈斯子希西家、希西家子瑪拿西、
      verse: 13
    - text: 瑪拿西子亞們、亞們子約西亞、
      verse: 14
    - text: 約西亞子如左、長子約哈難、次子約雅敬、三子西底家、四子沙龍、
      verse: 15
    - text: 約雅敬子耶哥尼雅、西底家、
      verse: 16
    - text: 耶哥尼雅被虜、其子撒拉鐵、
      verse: 17
    - text: 瑪基蘭、毘大雅、示拿薩、耶加米、何沙瑪、尼大比雅、
      verse: 18
    - text: 毘大雅子所羅巴伯、示每、所羅巴伯子米書蘭、哈拿尼雅、示羅密爲女弟、
      verse: 19
    - text: 又有哈舒巴、阿黑、比利家、哈撒底、于沙希悉五人、
      verse: 20
    - text: 哈拿尼雅子毘拉提、耶篩亞、又有利法雅衆子、亞珥難衆子、俄巴底亞衆子、示迦尼衆子、
      verse: 21
    - text: 示迦尼子示瑪雅、示瑪雅子、哈突、以甲、巴利亞、尼利雅、沙法六人、
      verse: 22
    - text: 尼利雅子、以利約乃、希西家、阿斯利干三人、
      verse: 23
    - text: 以利約乃子、何大雅、以利亞實、毘萊雅、阿谷、約哈難、第萊雅、阿拿尼七人、
      verse: 24
  - chapter: 4
    verses:
    - text: 猶大子、法勒斯、希斯崙、迦米、戶珥、朔巴、
      verse: 1
    - text: 朔巴子利亞雅生雅哈、雅哈生亞戶買、拉哈、此爲瑣拉人之室家、
      verse: 2
    - text: 以坦族祖生耶斯列、伊施瑪、伊得巴、哈悉勒玻尼爲女弟、
      verse: 3
    - text: 基多族祖毘努伊勒、戶沙族祖以謝珥、皆伯利恆族祖、以法他長子戶珥所生、
      verse: 4
    - text: 提哥亞族祖亞施戶有二妻、希拉、拿拉、
      verse: 5
    - text: 拿拉生亞戶散、希弗、提米尼、哈轄斯他利、皆拿拉之子、
      verse: 6
    - text: 希拉子、洗列、瑣轄、伊提南、
      verse: 7
    - text: 哥斯生亞諾、瑣比巴、哈崙子亞哈黑諸家、亦其後裔、
      verse: 8
    - text: 雅比斯較諸昆弟爲尊、其母命名雅比斯、曰、我劬勞產之、
      verse: 9
    - text: 雅比斯籲以色列之上帝曰、願爾錫我福祉、擴我土宇、扶我以手、俾免遭難遇苦、上帝允其所祈、
      verse: 10
    - text: 書哈兄基綠生米黑、爲伊施屯之父、
      verse: 11
    - text: 伊施屯生伯拉巴、巴西亞、及珥拿轄人之祖提欣拿、皆利迦人、
      verse: 12
    - text: 基納斯子俄陀聶、西萊雅、俄陀聶子哈塔、
      verse: 13
    - text: 憫挪太生俄弗拉、西萊雅生約押、爲工師谷人之祖、其人皆工師也、
      verse: 14
    - text: 耶孚尼子迦勒、其子以路、以拉、拿安、以拉子基納斯、
      verse: 15
    - text: 耶哈利勒子、西弗、西法、提利、亞撒列、
      verse: 16
    - text: 以斯拉子、益帖、米列、以弗、雅倫、米列娶法老女比提雅、生米利暗、沙買、與以實提摩族祖益巴、
      verse: 17
    - text: 其妻猶大婦、生基多族祖雅列、梭哥族祖希伯、撒挪亞族祖耶古鐵、
      verse: 18
    - text: 拿含之妹、荷第雅妻、生迦米人基伊拉、及瑪迦人以實提摩、
      verse: 19
    - text: 示門子、暗嫩、林拿、便哈南、提倫、以示子、梭黑、便梭黑、
      verse: 20
    - text: 猶大子示拉、生利迦族祖珥、瑪利沙族祖拉大、及屬亞實比族、織枲諸家、
      verse: 21
    - text: 又生約敬、哥西巴人、與約阿施、及治摩押地之薩拉、並雅叔比利恆、此乃古昔之錄、
      verse: 22
    - text: 皆爲陶人、居於尼他應、及基低拉、與王同處、爲王服役、○
      verse: 23
    - text: 西緬子、尼母利、雅憫、雅立、謝拉、掃羅、
      verse: 24
    - text: 掃羅子沙龍、沙龍子米比衫、米比衫子米施瑪、
      verse: 25
    - text: 米施瑪子哈母利、哈母利子撒刻、撒刻子示每、
      verse: 26
    - text: 示每有子十六、女六、惟其昆弟、子女無幾、其家不及猶大人之繁衍、
      verse: 27
    - text: 西緬人居別是巴、摩拉大、哈薩書亞、
      verse: 28
    - text: 辟拉、以森、陀臘、
      verse: 29
    - text: 彼土利、何珥瑪、洗革拉、
      verse: 30
    - text: 伯瑪嘉博、哈薩蘇撒、伯比利、沙拉音、至大衞爲王時、此諸邑悉屬西緬人、
      verse: 31
    - text: 其鄉里凡五、乃以坦、亞因、臨門、陀健、亞珊、
      verse: 32
    - text: 及其四周之鄉里、至於巴力、其所居之處卽此、各有譜系、
      verse: 33
    - text: 亦有米所巴、雅米勒、亞瑪謝子約沙、
      verse: 34
    - text: 約珥、約示比子耶戶、約示比乃西萊雅子、西萊雅乃亞薛子、
      verse: 35
    - text: 又有以利約乃、雅哥巴、耶朔海、亞帥雅、亞底業、耶西篾、比拿雅、
      verse: 36
    - text: 及示瑪雅耳孫、申利玄孫、耶大雅曾孫、亞龍孫、示非子細撒、
      verse: 37
    - text: 以上所載、悉爲宗族牧伯、其家增益繁多、
      verse: 38
    - text: 其衆往谷之東、至基多界、求芻以牧羣羊、
      verse: 39
    - text: 乃得牧場、土壤膏腴、幅員寬廣、靜謐平康、居民本屬含族、
      verse: 40
    - text: 當猶大王希西家時、以上所載之人、來攻其幕、及其同處之米烏尼人、盡滅其衆、據居其地、迄於今日、以斯土有芻牧羣羊也、
      verse: 41
    - text: 西緬族五百人、往西珥山、以示子毘拉提、尼利雅、利法雅、烏薛爲之長、
      verse: 42
    - text: 擊亞瑪力族逃脫之遺民、而居其地、迄於今日、
      verse: 43
  - chapter: 5
    verses:
    - text: 流便爲以色列長子、因汚其父之榻、故長子之業、歸於以色列子約瑟之子、惟譜系不依此記載、
      verse: 1
    - text: 猶大超越諸昆弟、君王由彼而出、第長子之業歸約瑟、
      verse: 2
    - text: 以色列長子流便之子、哈諾、法路、希斯崙、迦米、
      verse: 3
    - text: 約珥子示瑪雅、示瑪雅子歌革、歌革子示每、
      verse: 4
    - text: 示每子米迦、米迦子利亞雅、利亞雅子巴力、
      verse: 5
    - text: 巴力子備拉、乃流便族牧伯、爲亞述王提革拉毘尼色所虜、
      verse: 6
    - text: 其昆弟按室家譜系爲長者、乃耶利、撒迦利雅、
      verse: 7
    - text: 與約珥曾孫、示瑪孫、亞撒子比拉、彼居亞羅珥、延至尼波、及巴力免、
      verse: 8
    - text: 又東、至伯拉河西之曠野、蓋在基列、其牲畜增多、
      verse: 9
    - text: 當掃羅時、與夏甲人戰、仆之、而居其幕、在基列東之全境、○
      verse: 10
    - text: 迦得子孫、居巴珊地、延至撒迦、與流便人相對、
      verse: 11
    - text: 約珥爲族長、沙番次之、又有雅乃、及居巴珊之沙法、
      verse: 12
    - text: 其家昆弟七人、乃米迦勒、米書蘭、示巴、約賴、雅干、細亞、希伯、
      verse: 13
    - text: 此皆亞比孩子、亞比孩乃戶利子、戶利乃耶羅亞子、耶羅亞乃基列子、基列乃米迦勒子、米迦勒乃耶示篩子、耶示篩乃耶哈多子、耶哈多乃布斯子、
      verse: 14
    - text: 又有古尼孫、押比疊子亞希爲族長、
      verse: 15
    - text: 咸居基列、與巴珊及其鄉里、並沙崙郊野、至於邊境、
      verse: 16
    - text: 當猶大王約坦、以色列王耶羅波安時、俱載入譜系、○
      verse: 17
    - text: 流便人、迦得人、及瑪拿西半支派、能出征之武士、執干持刃、挽弓發矢、而善戰者、計四萬四千七百六十人、
      verse: 18
    - text: 與夏甲人、伊突人、拿非施人、挪答人戰、
      verse: 19
    - text: 戰時、呼籲上帝、上帝因其恃己、允其所祈而助之、以夏甲人及從之者、悉付其手、
      verse: 20
    - text: 虜敵之牲畜、駝五萬、綿羊二十五萬、驢二千、人十萬、
      verse: 21
    - text: 敵之被殺而仆者甚衆、蓋此戰由於上帝、遂據居其地、至被虜之時、○
      verse: 22
    - text: 瑪拿西半支派居於斯土、自巴珊延至巴力黑門、及示尼珥與黑門山、
      verse: 23
    - text: 其族長乃以弗、以示、以列、亞斯列、耶利米、何達威雅、雅疊、皆英武有名之族長、○
      verse: 24
    - text: 斯民干犯其列祖之上帝、狥欲從斯土居民之神、卽上帝於其前、所滅諸族之神、
      verse: 25
    - text: 以色列之上帝聳動亞述二王、普勒與提革拉毘尼色之心、遂虜流便人、迦得人、及瑪拿西半支派、至哈臘、哈博、哈拉、及歌散河濱、迄於今日、
      verse: 26
  - chapter: 6
    verses:
    - text: 利未子、革順、哥轄、米拉利、
      verse: 1
    - text: 哥轄子、暗蘭、以斯哈、希伯倫、烏薛、
      verse: 2
    - text: 暗蘭子、亞倫、摩西、及米利暗、亞倫子、拿答、亞比戶、以利亞撒、以他瑪、
      verse: 3
    - text: 以利亞撒生非尼哈、非尼哈生亞比書、
      verse: 4
    - text: 亞比書生布基、布基生烏西、
      verse: 5
    - text: 烏西生西拉希雅、西拉希雅生米拉約、
      verse: 6
    - text: 米拉約生亞瑪利雅、亞瑪利雅生亞希突、
      verse: 7
    - text: 亞希突生撒督、撒督生亞希瑪斯、
      verse: 8
    - text: 亞希瑪斯生亞撒利雅、亞撒利雅生約哈難、
      verse: 9
    - text: 約哈難生亞撒利雅、亞撒利雅任祭司職、於所羅門在耶路撒冷所建之室、
      verse: 10
    - text: 亞撒利雅生亞瑪利雅、亞瑪利雅生亞希突、
      verse: 11
    - text: 亞希突生撒督、撒督生沙龍、
      verse: 12
    - text: 沙龍生希勒家、希勒家生亞撒利雅、
      verse: 13
    - text: 亞撒利雅生西萊亞、西萊亞生約薩答、
      verse: 14
    - text: 耶和華藉尼布甲尼撒手、徙猶大及耶路撒冷人時、約薩答亦往焉、○
      verse: 15
    - text: 利未子革順、哥轄、米拉利、
      verse: 16
    - text: 革順子、立尼、示每、
      verse: 17
    - text: 哥轄子、暗蘭、以斯哈、希伯倫、烏薛、
      verse: 18
    - text: 米拉利子、抹利、母示、此利未之室家、循其宗族、
      verse: 19
    - text: 革順子立尼、立尼子雅哈、雅哈子薪瑪、
      verse: 20
    - text: 薪瑪子約亞、約亞子易多、易多子謝拉、謝拉子耶特賴、
      verse: 21
    - text: 哥轄子亞米拿達、亞米拿達子可拉、可拉子亞惜、
      verse: 22
    - text: 亞惜子以利加拿、以利加拿子以比雅撒、以比雅撒子亞惜、
      verse: 23
    - text: 亞惜子他哈、他哈子烏列、烏列子烏西雅、烏西雅子少羅、
      verse: 24
    - text: 以利加拿子、亞瑪賽、亞希摩、
      verse: 25
    - text: 亞希摩子以利加拿、以利加拿子瑣菲、瑣菲子拿哈、
      verse: 26
    - text: 拿哈子以利押、以利押子耶羅罕、耶羅罕子以利加拿、
      verse: 27
    - text: 撒母耳長子約珥、次子亞比亞、
      verse: 28
    - text: 米拉利子抹利、抹利子立尼、立尼子示每、示每子烏撒、
      verse: 29
    - text: 烏撒子示米亞、示米亞子哈基雅、哈基雅子亞帥雅、○
      verse: 30
    - text: 約匱安設之後、大衞立人、以理謳歌之事、在耶和華室、
      verse: 31
    - text: 遂以謳歌、供事於會幕前、迨所羅門建耶和華室於耶路撒冷、循其班次、以供厥職、
      verse: 32
    - text: 侍立供職者、及其子孫如左、哥轄之裔、歌者希幔、希幔乃約珥子、約珥乃撒母耳子、
      verse: 33
    - text: 撒母耳乃以利加拿子、以利加拿乃耶羅罕子、耶羅罕乃以列子、以列乃陀亞子、
      verse: 34
    - text: 陀亞乃蘇弗子、蘇弗乃以利加拿子、以利加拿乃瑪哈子、瑪哈乃亞瑪賽子、
      verse: 35
    - text: 亞瑪賽乃以利加拿子、以利加拿乃約珥子、約珥乃亞撒利雅子、亞撒利雅乃西番雅子、
      verse: 36
    - text: 西番雅乃他哈子、他哈乃亞惜子、亞惜乃以比雅撒子、以比雅撒乃可拉子、
      verse: 37
    - text: 可拉乃以斯哈子、以斯哈乃哥轄子、哥轄乃利未子、利未乃以色列子、
      verse: 38
    - text: 希幔之昆弟亞薩、侍立其右、亞薩乃比利家子、比利家乃示米亞子、
      verse: 39
    - text: 示米亞乃米迦勒子、米家勒乃巴西雅子、巴西雅乃瑪基雅子、
      verse: 40
    - text: 瑪基雅乃伊特尼子、伊特尼乃謝拉子、謝拉乃亞大雅子、
      verse: 41
    - text: 亞大雅乃以探子、以探乃薪瑪子、薪瑪乃示每子、
      verse: 42
    - text: 示每乃雅哈子、雅哈乃革順子、革順乃利未子、
      verse: 43
    - text: 其昆弟米拉利之裔、侍立其左者爲以探、以探乃基示子、基示乃亞伯底子、亞伯底乃瑪鹿子、
      verse: 44
    - text: 瑪鹿乃哈沙比雅子、哈沙比雅乃亞瑪謝子、亞瑪謝乃希勒家子、
      verse: 45
    - text: 希勒家乃暗西子、暗西乃巴尼子、巴尼乃沙麥子、
      verse: 46
    - text: 沙麥乃末力子、末力乃母示子、母示乃米拉利子、米拉利乃利未子、
      verse: 47
    - text: 其昆弟利未人、乃供諸役於上帝室、○
      verse: 48
    - text: 惟亞倫及其子孫、獻祭於燔祭壇及香壇、又供諸役於至聖所、爲以色列人贖罪、循上帝僕摩西所命、
      verse: 49
    - text: 亞倫子以利亞撒、以利亞撒子非尼哈、非尼哈子亞比書、
      verse: 50
    - text: 亞比書子布基、布基子烏西、烏西子西拉希雅、
      verse: 51
    - text: 西拉希雅子米拉約、米拉約子亞瑪利雅、亞瑪利雅子亞希突、
      verse: 52
    - text: 亞希突子撒督、撒督子亞希瑪斯、○
      verse: 53
    - text: 亞倫子孫所居之處、依其境內之營壘列左、哥轄族首籤掣而得地、
      verse: 54
    - text: 在猶大地、給以希伯崙及其四郊、
      verse: 55
    - text: 惟其田及鄉里、給予耶孚尼子迦勒、
      verse: 56
    - text: 亦以逃城希伯崙、給亞倫子孫、並給立拿及其郊、雅提珥、以實提莫及其郊、
      verse: 57
    - text: 希崙及其郊、底壁及其郊、
      verse: 58
    - text: 亞珊及其郊、伯示麥及其郊、
      verse: 59
    - text: 又由便雅憫支派中、給以迦巴及其郊、阿勒篾及其郊、亞拿突及其郊、其室家所得、共十三邑、
      verse: 60
    - text: 哥轄其餘之裔、掣籤得十邑、在瑪拿西半支派中、
      verse: 61
    - text: 革順之裔、依其室家、由以薩迦支派、亞設支派、拿弗他利支派、及居巴珊之瑪拿西支派中、得十三邑、
      verse: 62
    - text: 米拉利裔、依其室家、由流便支派、迦得支派、西布倫支派中、掣籤得十二邑、
      verse: 63
    - text: 以色列族以此諸邑及其郊、給利未人、
      verse: 64
    - text: 以上所錄之邑、由猶大支派、西緬支派、便雅憫支派中、掣籤給之、
      verse: 65
    - text: 哥轄裔有數家、由以法蓮支派中得邑、
      verse: 66
    - text: 給以以法蓮山地之逃城示劍及其郊、並給基色及其郊、
      verse: 67
    - text: 約緬及其郊、伯和崙及其郊、
      verse: 68
    - text: 亞雅倫及其郊、迦特臨門及其郊、
      verse: 69
    - text: 哥轄其餘之裔、由瑪拿西半支派中、給以亞乃及其郊、比連及其郊、
      verse: 70
    - text: 革順之裔、由瑪拿西半支派中、給以巴珊之哥蘭及其郊、亞斯他錄及其郊、
      verse: 71
    - text: 又由以薩迦支派中、給以基低斯及其郊、大比拉及其郊、
      verse: 72
    - text: 拉末及其郊、亞年及其郊、
      verse: 73
    - text: 又由亞設支派中、給以瑪沙及其郊、押頓及其郊、
      verse: 74
    - text: 戶割及其郊、利合及其郊、
      verse: 75
    - text: 又由拿弗他利支派中、給以加利利之基低斯及其郊、哈們及其郊、基列亭及其郊、
      verse: 76
    - text: 米拉利其餘之裔、由西布倫支派中、給以臨摩挪及其郊、他泊及其郊、
      verse: 77
    - text: 又在約但外、耶利哥東、由流便支派中、給以曠野之比悉及其郊、雅哈撒及其郊、
      verse: 78
    - text: 基底莫及其郊、米法押及其郊、
      verse: 79
    - text: 又由迦得支派中、給以基列之拉末及其郊、瑪哈念及其郊、
      verse: 80
    - text: 希實本及其郊、雅謝及其郊、
      verse: 81
  - chapter: 7
    verses:
    - text: 以薩迦子、陀拉、普亞、雅述、伸崙四人、
      verse: 1
    - text: 陀拉子、烏西、利法雅、耶勒、雅買、易伯散、示母利、俱爲陀拉室家之長、當世英武之士、於大衞時、其數二萬二千六百人、
      verse: 2
    - text: 烏西子伊斯拉希、伊斯拉希子米迦勒、俄巴底亞、約珥、伊示雅、父子五人、俱爲族長、
      verse: 3
    - text: 與之偕者、按其譜系室家、能出戰之軍旅、計三萬六千人、蓋其妻子衆多也、
      verse: 4
    - text: 其昆弟在以薩迦室家、皆爲英武之士、循其譜系、計八萬七千人、○
      verse: 5
    - text: 便雅憫子、比拉、比結、耶疊三人、
      verse: 6
    - text: 比拉子、以斯本、烏西、烏薛、耶利摩、以利五人、俱爲族長、英武之士、循其譜系、計二萬二千有三十四人、
      verse: 7
    - text: 比結子、細米拉、約阿施、以利以謝、以利約乃、暗利、耶利摩、亞比雅、亞拿突、亞拉篾、皆比結之子、
      verse: 8
    - text: 俱爲族長、英武之士、循其譜系、計二萬有二百人、
      verse: 9
    - text: 耶疊子比勒罕、比勒罕子耶烏施、便雅憫、以忽、基拿拿、細坦、他施、亞希沙哈、
      verse: 10
    - text: 皆耶疊之裔、俱爲族長、英武之士、能出戰之軍旅、計一萬七千二百人、
      verse: 11
    - text: 以珥子書品、戶品、亞黑子戶伸、
      verse: 12
    - text: 拿弗他利子、雅薛、沽尼、耶色、沙龍、皆辟拉之子、○
      verse: 13
    - text: 瑪拿西子亞斯列、乃其妾亞蘭女所生、又生基列之父瑪吉、
      verse: 14
    - text: 瑪吉之妻、乃戶品書品之妹、名瑪迦、次子名西羅非哈、西羅非哈僅有女、
      verse: 15
    - text: 瑪吉妻瑪迦生子、命名毘利施、其弟名示利施、示利施子烏蘭、利金、
      verse: 16
    - text: 烏蘭子比但、皆瑪拿西孫、瑪吉子基列之裔、
      verse: 17
    - text: 其妹哈摩利吉生伊施荷、亞比以謝、瑪拉、
      verse: 18
    - text: 示米大子、亞現、示劍、利克希、阿尼安、○
      verse: 19
    - text: 以法蓮子書提拉、書提拉子比列、比列子他哈、他哈子以拉大、以拉大子他哈、
      verse: 20
    - text: 他哈子撒拔、撒拔子書提拉、以法蓮又生以謝、以列、俱爲迦特土人所殺、因往奪其牲畜也、
      verse: 21
    - text: 其父以法蓮爲之哀悼多日、兄弟咸來唁之、
      verse: 22
    - text: 後以法蓮與妻同室、懷妊生子、緣其家遭禍、名子曰比利亞、
      verse: 23
    - text: 其女舍伊拉、乃建上下伯和崙、及烏羨舍伊拉、
      verse: 24
    - text: 比利阿子利法、利悉、利悉子他拉、他拉子他罕、
      verse: 25
    - text: 他罕子拉但、拉但子亞米忽、亞米忽子以利沙瑪、
      verse: 26
    - text: 以利沙瑪子嫩、嫩之子約書亞、
      verse: 27
    - text: 其業及所居之處、乃伯特利及其鄉里、東有拿蘭、西有基色及其鄉里、示劍及其鄉里、延至迦薩及其鄉里、
      verse: 28
    - text: 又有近瑪拿西境、伯善及其鄉里、他納及其鄉里、米吉多及其鄉里、多珥及其鄉里、以色列子約瑟之裔、居此諸邑、○
      verse: 29
    - text: 亞設子、音拿、亦施瓦、亦施韋、比利亞、西拉爲女弟、
      verse: 30
    - text: 比利亞子、希別、瑪結、瑪結爲比撒威之父、
      verse: 31
    - text: 希別生雅弗勒、朔默、何坦、書雅爲女弟、
      verse: 32
    - text: 雅弗列子、巴薩、賓哈、亞施法、皆雅弗列之子、
      verse: 33
    - text: 朔默子、亞希、羅迦、耶戶巴、亞蘭、
      verse: 34
    - text: 朔默弟希連子、瑣法、音那、示利斯、亞抹、
      verse: 35
    - text: 瑣法子、書亞、哈尼弗、書阿勒、比利、音拉、
      verse: 36
    - text: 比悉、河得、珊瑪、施沙、益蘭、比拉、
      verse: 37
    - text: 益帖子、耶孚尼、毘斯巴、亞拉、
      verse: 38
    - text: 烏拉子、亞拉、漢尼業、利寫、
      verse: 39
    - text: 此皆亞設子孫、俱爲族長、卓犖英武之士、牧伯之首、循其譜系、能出戰者、計二萬六千人、
      verse: 40
  - chapter: 8
    verses:
    - text: 便雅憫生長子比拉、次子亞實別、三子亞哈拉、
      verse: 1
    - text: 四子挪哈、五子拉法、
      verse: 2
    - text: 比拉子亞大、基拉、亞比忽、
      verse: 3
    - text: 亞比書、乃幔、亞何亞、
      verse: 4
    - text: 基拉、示孚汛、戶蘭、
      verse: 5
    - text: 以忽子爲迦巴居民族長、被虜至瑪拿轄、
      verse: 6
    - text: 以忽子乃幔、亞希亞、基拉、亦皆被虜、基拉生烏撒、亞希忽、
      verse: 7
    - text: 沙哈連出其二妻戶伸巴拉之後、在摩押地生子、
      verse: 8
    - text: 乃由其妻賀得生約巴、洗比雅、米沙、瑪拉干、
      verse: 9
    - text: 耶烏斯、沙迦、米瑪、此皆其子、俱爲族長、
      verse: 10
    - text: 又由戶伸生亞比突、以利巴力、
      verse: 11
    - text: 以利巴力子、希伯、米珊、沙麥、沙麥建阿挪與羅德、及其鄉里、
      verse: 12
    - text: 又生比利亞與示瑪、爲亞雅崙居民族長、逐迦特居民者、卽斯人也、
      verse: 13
    - text: 亞希約、沙煞、耶利末、
      verse: 14
    - text: 西巴第雅、亞拉得、亞得、
      verse: 15
    - text: 米迦勒、伊施巴、約哈、皆比利亞之子、
      verse: 16
    - text: 西巴第雅、米書蘭、希西基、希伯、
      verse: 17
    - text: 伊施米萊、伊斯利亞、約巴、皆以利巴力之子、
      verse: 18
    - text: 雅金、細基利、撒底、
      verse: 19
    - text: 以利乃、洗勒太、以列、
      verse: 20
    - text: 亞大雅、比拉雅、申拉、皆示每之子、
      verse: 21
    - text: 伊施班、希伯、以列、
      verse: 22
    - text: 亞伯頓、細基利、哈難、
      verse: 23
    - text: 哈拿尼雅、以攔、安陀提雅、
      verse: 24
    - text: 伊弗底雅、毘努伊勒、皆沙煞之子、
      verse: 25
    - text: 珊示萊、示哈利、亞他利雅、
      verse: 26
    - text: 雅利西、以利亞、細基利、皆耶羅罕之子、
      verse: 27
    - text: 俱爲族長之卓越者、循其世系、咸居耶路撒冷、
      verse: 28
    - text: 基遍之父耶利、居於基遍、其妻名瑪迦、
      verse: 29
    - text: 生長子亞伯頓、及蘇珥、基士、巴力、拿答、
      verse: 30
    - text: 基多、亞希約、撒迦、米基羅、
      verse: 31
    - text: 米基羅生示米暗、此諸人亦居耶路撒冷、與其昆弟相對、
      verse: 32
    - text: 尼珥生基士、基士生掃羅、掃羅生約拿單、麥基舒亞、亞比拿達、伊施巴力、
      verse: 33
    - text: 約拿單子米力巴力、米力巴力生米迦、
      verse: 34
    - text: 米迦子毘敦、米勒、他利亞、亞哈斯、
      verse: 35
    - text: 亞哈斯生耶何阿達、耶何阿達生亞拉篾、亞斯瑪威、心利、心利生摩撒、
      verse: 36
    - text: 摩撒生比尼亞、比尼亞子拉法、拉法子以利亞薩、以利亞薩子亞悉、
      verse: 37
    - text: 亞悉有六子、名亞斯利干、波基路、以實瑪利、示亞利雅、俄巴底雅、哈難、皆亞悉之子、
      verse: 38
    - text: 其弟以設、長子烏蘭、次子耶烏施、三子以利法列、
      verse: 39
    - text: 烏蘭子爲射者、皆英武之士、子孫衆多、共五百十人、俱屬便雅憫裔、
      verse: 40
  - chapter: 9
    verses:
    - text: 以色列族、循其譜系核之、載於以色列列王紀、猶大因干罪戾、被虜至巴比倫、
      verse: 1
    - text: 先返居其邑中之業者、卽以色列族、與祭司利未人、及尼提甯人、
      verse: 2
    - text: 居耶路撒冷者、有猶大人、便雅憫人、以法蓮人、瑪拿西人、
      verse: 3
    - text: 猶大子法勒斯裔、巴尼玄孫、音利曾孫、暗利孫、亞米忽子烏太、
      verse: 4
    - text: 示羅裔、長子亞帥雅及其衆子、
      verse: 5
    - text: 謝拉裔、耶烏利及其昆弟、共六百九十人、
      verse: 6
    - text: 便雅憫裔、哈西努曾孫、何達威雅孫、米書蘭子撒路、
      verse: 7
    - text: 耶羅罕子伊比尼雅、米基立孫、烏西子以拉、伊比尼雅曾孫、流珥孫、示法提雅子米書蘭、
      verse: 8
    - text: 及其昆弟、循其世系、共九百五十六人、俱爲族長、○
      verse: 9
    - text: 祭司中有耶大雅、耶何雅立、雅斤、
      verse: 10
    - text: 司上帝室者、希勒家子亞薩利雅、希勒家乃米書蘭子、米書蘭乃撒督子、撒督乃米拉約子、米拉約乃亞希突子、
      verse: 11
    - text: 又有瑪基雅曾孫、巴施戶珥孫、耶羅罕子亞大雅、及亞第業子瑪賽、亞第業乃雅希細拉子、雅希細拉乃米書蘭子、米書蘭乃米實利密子、米實利密乃音麥子、
      verse: 12
    - text: 及其昆弟、一千七百六十人、皆爲族長、最能供上帝室之役、○
      verse: 13
    - text: 利未人米拉利裔、哈沙比雅曾孫、亞利甘孫、哈述子示瑪雅、
      verse: 14
    - text: 又有拔巴甲、黑勒施、迦拉、及亞薩曾孫、細基利孫、米迦子瑪探雅、
      verse: 15
    - text: 耶杜頓曾孫、迦拉孫、示瑪雅子俄巴底、及以利加拿孫、亞撒子比利家、皆居尼陀法人之鄉里、○
      verse: 16
    - text: 司閽者乃沙龍、亞谷、達們、亞希幔、及其昆弟、沙龍爲長、
      verse: 17
    - text: 斯衆昔守王之東門、今在利未營中爲閽、
      verse: 18
    - text: 可拉曾孫、以比雅撒孫、可利子沙龍、及其昆弟可拉裔、司供役之事、守會幕之門、其祖曾理耶和華之營、且守其門、
      verse: 19
    - text: 昔以利亞撒子非尼哈統轄斯衆、耶和華偕之、
      verse: 20
    - text: 米施利米雅子撒迦利雅、爲會幕之閽人、
      verse: 21
    - text: 被簡爲閽者、共二百十二人、在其鄉里、循其譜系核之、乃大衞與先見撒母耳所立、任此要職、
      verse: 22
    - text: 彼與子孫循其班次、守耶和華室會幕之門、
      verse: 23
    - text: 東西南北四方、皆有閽人、
      verse: 24
    - text: 其昆弟居鄉里者、每七日入而與俱、
      verse: 25
    - text: 閽長四人、皆利未族、任其要職、守上帝室之倉庫、
      verse: 26
    - text: 旣任此職、每晨啟門、環上帝室而居、
      verse: 27
    - text: 其中有守供事之器者、器之出入、皆核其數、
      verse: 28
    - text: 亦有理器具、與聖所什物、及細麪酒油、乳香芳品、
      verse: 29
    - text: 祭司中有以芳品製膏者、
      verse: 30
    - text: 利未人可拉族、沙龍長子瑪他提雅、職司盤炙之物、
      verse: 31
    - text: 其昆弟哥轄裔中、有理陳設之餅者、每安息日備之、
      verse: 32
    - text: 謳歌者、有利未族長、居於倉舍、晝夜供役、無他職任、
      verse: 33
    - text: 此乃利未族長之卓越者、循其世系、咸居耶路撒冷、○
      verse: 34
    - text: 基遍之父耶利、居於基遍、其妻名瑪迦、
      verse: 35
    - text: 生長子亞伯頓、及蘇珥、基士、巴力、尼珥、拿答、
      verse: 36
    - text: 基多、亞希約、撒迦利雅、米基羅、
      verse: 37
    - text: 米基羅生示米暗、此諸人亦居耶路撒冷、與其昆弟相對、
      verse: 38
    - text: 尼珥生基士、基士生掃羅、掃羅生約拿單、麥基舒亞、亞比拿達、伊施巴力、
      verse: 39
    - text: 約拿單子米力巴力、米力巴力生米迦、
      verse: 40
    - text: 米迦子毘敦、米勒、他利亞、亞哈斯、
      verse: 41
    - text: 亞哈斯生雅拉、雅拉生亞拉篾、亞斯瑪威、心利、心利生摩撒、
      verse: 42
    - text: 摩撒生比尼亞、比尼亞生利法雅、利法雅生以利亞薩、以利亞薩生亞悉、
      verse: 43
    - text: 亞悉有六子、名亞斯利干、波基路、以實瑪利、示亞利雅、俄巴底雅、哈難、皆亞悉之子、
      verse: 44
  - chapter: 10
    verses:
    - text: 非利士人與以色列人戰、以色列人遁、在基利波山、見殺而仆、
      verse: 1
    - text: 非利士人急追掃羅及其子、殺其三子、約拿單、亞比拿達、麥基舒亞、
      verse: 2
    - text: 掃羅被攻、戰勢劇烈、射者追及之、窘急特甚、
      verse: 3
    - text: 謂執兵者曰、爾其拔劍刺我、免未受割者至而侮我、執兵者懼甚、不敢奉命、掃羅遂伏劍而死、
      verse: 4
    - text: 執兵者見掃羅死、亦伏劍而死、
      verse: 5
    - text: 於是掃羅與其三子、全家偕亡、
      verse: 6
    - text: 居谷中之以色列衆、見民遁、掃羅與子皆死、遂棄邑而逃、非利士人至而居之、○
      verse: 7
    - text: 翌日、非利士人來剝尸、見掃羅與其子仆於基利波山、
      verse: 8
    - text: 乃剝掃羅尸、斬其首、取其鎧甲、遣使至非利士四境、傳於偶像及庶民、
      verse: 9
    - text: 置其鎧甲於彼之神廟、釘其首於大袞廟、
      verse: 10
    - text: 基列雅比人聞非利士人待掃羅之事、
      verse: 11
    - text: 壯士咸起、取掃羅及其子之屍、攜至雅比、葬其骨於雅比之橡下、禁食七日、
      verse: 12
    - text: 夫掃羅之死、因其干犯耶和華、不遵其命、且請示於憑鬼者、
      verse: 13
    - text: 而不諮諏耶和華、故耶和華殺之、以其國歸於耶西子大衞、
      verse: 14
  - chapter: 11
    verses:
    - text: 以色列衆集於希伯崙、見大衞曰、我爲爾之骨肉、
      verse: 1
    - text: 昔掃羅爲王時、爾率以色列人出入、爾上帝耶和華謂爾曰、爾必爲我民之牧、我民以色列之君、
      verse: 2
    - text: 以色列長老、咸至希伯崙見王、大衞在希伯崙、於耶和華前、與之立約、遂膏大衞、爲以色列王、循耶和華藉撒母耳所言、
      verse: 3
    - text: 大衞與以色列衆至耶路撒冷、卽耶布斯、時、耶布斯土人居彼、
      verse: 4
    - text: 耶布斯人謂大衞曰、爾必不得入此、然大衞取錫安之保障、卽大衞城、
      verse: 5
    - text: 大衞曰、先攻耶布斯人者、必爲首爲長、洗魯雅子約押先上、遂爲首、
      verse: 6
    - text: 大衞居其保障、故稱曰大衞城、
      verse: 7
    - text: 大衞自米羅起、四周築城、其餘乃約押修葺、
      verse: 8
    - text: 大衞日漸昌大、萬軍之耶和華偕之也、○
      verse: 9
    - text: 從大衞之勇士、爲首者有力於其國、與以色列衆立之爲王、循耶和華諭以色列之命、
      verse: 10
    - text: 其人如左、哈革摩尼人雅朔班、爲諸將之首、一時揮戈擊斃三百人、
      verse: 11
    - text: 其次爲亞合人、朵多子以利亞撒、爲三勇士之一、
      verse: 12
    - text: 彼與大衞在巴斯達閔、非利士人咸集以戰、在彼有田、滿種麰麥、民遁於非利士人前、
      verse: 13
    - text: 彼立於田間、以護其地、殺非利士人、耶和華拯之、使獲大勝、
      verse: 14
    - text: 三十首領中、有三人下至山巖、入亞杜蘭穴、以覲大衞、非利士軍建營於利乏音谷、
      verse: 15
    - text: 時、大衞在保障、非利士汛在伯利恆、
      verse: 16
    - text: 大衞歆羨曰、深願有人由伯利恆門側之井、汲水以飲我、
      verse: 17
    - text: 三人衝過非利士軍、由伯利恆門側之井汲水、攜詣大衞、大衞不飲、乃灌之於耶和華前、
      verse: 18
    - text: 曰、願我上帝禁我行此、我豈飲冒死者之血乎、蓋彼舍命取之、故不飲、三勇士所爲若此、
      verse: 19
    - text: 其中約押弟雅比篩爲首、嘗揮戈擊斃三百人、遂在三人中得名譽、
      verse: 20
    - text: 彼在三人中爲尊、故爲其魁、惟不得與首三人同列、
      verse: 21
    - text: 又有甲薛勇士耶何耶大子比拿雅、大有作爲、殺摩押人亞利伊勒二子、又當雨雪時、下阱擊獅、
      verse: 22
    - text: 又殺埃及偉人、其人身長五肘、其手執戈、大如織器之梁、比拿雅執杖往迎、奪其戈而殺之、
      verse: 23
    - text: 比拿雅所爲如是、遂在三勇士中得名譽、
      verse: 24
    - text: 彼較三十首領爲尊、惟不及前三人、大衞立之爲侍衞長、○
      verse: 25
    - text: 軍中之勇士、卽約押弟亞撒黑、伯利恆人朵多子伊勒哈難、
      verse: 26
    - text: 哈律人沙瑪、比倫人希利斯、
      verse: 27
    - text: 提哥亞人益吉子以拉、亞拿突人亞比以謝、
      verse: 28
    - text: 戶沙人西比該、亞合人以來、
      verse: 29
    - text: 尼陀法人瑪哈萊、尼陀法人巴拿子希立、
      verse: 30
    - text: 便雅憫族、基比亞人利拜子以太、比拉頓人比拿雅、
      verse: 31
    - text: 迦實溪人戶萊、亞拉巴人亞比、
      verse: 32
    - text: 巴路米人押斯瑪弗、沙勒本人以利雅哈巴、
      verse: 33
    - text: 基孫人哈深諸子、哈拉人沙基子約拿單、
      verse: 34
    - text: 哈拉人沙甲子亞希暗、吾珥子以利法勒、
      verse: 35
    - text: 米基拉人希弗、比倫人亞希雅、
      verse: 36
    - text: 迦密人希斯羅、伊斯拜子拿萊、
      verse: 37
    - text: 拿單弟約珥、哈基利子彌伯哈、
      verse: 38
    - text: 亞捫人洗勒、比錄人拿哈萊、爲洗魯雅子約押執兵之士、
      verse: 39
    - text: 以帖人以拉、及迦立、
      verse: 40
    - text: 赫人烏利亞、亞萊子撒拔、
      verse: 41
    - text: 流便人示撒子亞第拿、爲流便族長、與從者三十人、
      verse: 42
    - text: 又有瑪迦子哈難、彌特尼人約沙法、
      verse: 43
    - text: 亞施他拉人烏西亞、亞羅珥人何坦子沙瑪、耶利、
      verse: 44
    - text: 申利子耶疊、與其弟提洗人約哈、
      verse: 45
    - text: 瑪哈未人以利業、伊利拿安子耶利拜、約沙未雅、摩押人伊特瑪、
      verse: 46
    - text: 以利業、俄備得、並米瑣八人雅西業、
      verse: 47
  - chapter: 12
    verses:
    - text: 大衞避基士子掃羅、匿於洗革拉時、有勇士歸之、助其戰鬬、
      verse: 1
    - text: 皆執弓爲械、發石射矢、左右手俱能之、乃掃羅之昆弟、便雅憫人也、
      verse: 2
    - text: 其魁亞希以謝、次基比亞人示瑪子約阿施、及亞斯瑪威子耶薛、毘力、與比拉迦、亞拿突人耶戶、
      verse: 3
    - text: 基遍人以實買雅、勇冠三十人、爲之長、又有耶利米、雅哈悉、約哈難、基得拉人約撒拔、
      verse: 4
    - text: 伊利烏賽、耶利摩、比亞利雅、示瑪利雅、哈律弗人示法提雅、
      verse: 5
    - text: 可拉族以利加拿、耶西雅、亞薩列、約以謝、押朔班、
      verse: 6
    - text: 基多人耶羅罕子猶拉、西巴第雅、
      verse: 7
    - text: 迦得族亦有人歸大衞、至曠野之保障、俱爲勇士、嫻習戰事、能執干戈、其貌如獅、足捷如山中之鹿、
      verse: 8
    - text: 其魁以薛、次俄巴底雅、三以利押、
      verse: 9
    - text: 四彌施瑪拿、五耶利米、
      verse: 10
    - text: 六亞太、七以利業、
      verse: 11
    - text: 八約哈難、九以利薩巴、
      verse: 12
    - text: 十耶利米、十一末巴奈、
      verse: 13
    - text: 此皆迦得人、俱爲軍長、小者當百人、大者當千人、
      verse: 14
    - text: 正月約但漲溢、斯衆濟河、使居谷中之民逃遁、東西皆然、
      verse: 15
    - text: 有便雅憫人、猶大人、至保障歸大衞、
      verse: 16
    - text: 大衞出迓曰、爾若平和而來以助我、則我心與爾相契、我旣無辜、爾若鬻我於敵、願我列祖之上帝鑒察之、譴責之、
      verse: 17
    - text: 三十首領之魁亞瑪撒、感於神曰、大衞歟、我儕屬爾、耶西子歟、我儕從爾、願爾平康、願助爾者平康、蓋爾上帝助爾也、大衞納之、立爲軍長、
      verse: 18
    - text: 大衞偕非利士人、往戰掃羅時、有瑪拿西人歸之、惟未助非利士人、因非利士牧伯相議、遣之去曰、彼必歸降其主掃羅、危及我首、
      verse: 19
    - text: 大衞往洗革拉時、瑪拿西人押拿、約撒拔、耶疊、米迦勒、約撒拔、以利戶、洗勒太、咸歸之、皆瑪拿西之千夫長也、
      verse: 20
    - text: 斯衆助大衞攻羣寇、皆爲勇士、亦爲軍長、
      verse: 21
    - text: 來助大衞者、日有其人、致成大軍、如上帝之軍、○
      verse: 22
    - text: 備戰之士至希伯崙見大衞、欲以掃羅國位歸之、循耶和華言、其數如左、
      verse: 23
    - text: 猶大族、執干戈而備戰者、六千八百人、
      verse: 24
    - text: 西緬族、備戰之勇士七千一百人、
      verse: 25
    - text: 利未族、四千六百人、
      verse: 26
    - text: 亞倫家長耶何耶大、與從者三千七百人、
      verse: 27
    - text: 少年勇士撒督、及族長二十二人、
      verse: 28
    - text: 便雅憫族、掃羅之昆弟三千人、其族強半仍從掃羅家、
      verse: 29
    - text: 以法蓮族之勇士、族中著名者、二萬有八百人、
      verse: 30
    - text: 瑪拿西半支派、名錄於册、來立大衞爲王者、一萬八千人、
      verse: 31
    - text: 以薩迦族、達於時務、知以色列人所當行者、族長二百、同宗之昆弟、咸聽厥命、
      verse: 32
    - text: 西布倫族、能從軍列陳、執諸戰具、整肅行伍、不生二心者、五萬人、
      verse: 33
    - text: 拿弗他利族、軍長一千、從之執干戈者、三萬七千人、
      verse: 34
    - text: 但之族、能列陳者、二萬八千六百人、
      verse: 35
    - text: 亞設族、能從軍列陳者、四萬人、
      verse: 36
    - text: 約但東、流便族、迦得族、瑪拿西半支派、持諸軍器備戰者、十二萬人、
      verse: 37
    - text: 以上所載、皆係戰士、能列行伍、誠心至希伯崙、欲立大衞爲以色列全族之王、其餘以色列民、亦懷一心、立之爲王、
      verse: 38
    - text: 衆與大衞偕居三日、式飲式食、蓋其昆弟爲之備具也、
      verse: 39
    - text: 附近之人、及以薩迦、西布倫、拿弗他利之人、以驢駝騾牛載餱糧、無花果餅、葡萄乾、與酒油、並攜牛羊甚多而至、因以色列人欣喜故也、
      verse: 40
  - chapter: 13
    verses:
    - text: 大衞與千夫長、百夫長、諸將會議、
      verse: 1
    - text: 謂以色列會衆曰、爾曹若以爲善、此事由於我上帝耶和華、則可遣人往以色列全地、請我儕其餘之昆弟、及居邑郊之祭司利未人、使之咸集於此、
      verse: 2
    - text: 我儕舁上帝匱而至、蓋掃羅時、我儕未嘗諮諏於匱、
      verse: 3
    - text: 會衆曰、我必如是而行、民衆咸視斯事爲善也、
      verse: 4
    - text: 於是大衞集以色列人、自埃及之西曷溪、至哈馬界、欲自基列耶琳、舁上帝匱至、
      verse: 5
    - text: 大衞率以色列衆至巴拉、卽屬猶大之基列耶琳、欲舁耶和華上帝之匱、此匱乃以居基路伯上、耶和華之名而名者、
      verse: 6
    - text: 遂舁上帝匱、自亞比拿達室而出、載於斯車、烏撒與亞希約御之、
      verse: 7
    - text: 大衞及以色列衆、在上帝前、極力舞蹈、謳歌、以琴瑟鑼鼓與角作樂、
      verse: 8
    - text: 至基頓禾場、牛蹶、烏撒伸手扶匱、
      verse: 9
    - text: 耶和華怒烏撒、因其伸手扶匱而擊之、遂死於上帝前、
      verse: 10
    - text: 耶和華擊烏撒、大衞不悅、稱其地曰毘列斯烏撒、至於今日、
      verse: 11
    - text: 是日大衞畏上帝曰、上帝之匱、何可至我所、
      verse: 12
    - text: 於是大衞不舁匱入大衞城、至於己所、乃轉舁至迦特人俄別以東室、
      verse: 13
    - text: 上帝匱在俄別以東室三月、耶和華錫嘏於俄別以東家、及其所有、
      verse: 14
  - chapter: 14
    verses:
    - text: 推羅王希蘭遣使見大衞、攜香柏及石工木工而至、爲之建宮室、
      verse: 1
    - text: 大衞乃知耶和華立之爲以色列王、蓋爲其民以色列故、振興其國也、○
      verse: 2
    - text: 大衞在耶路撒冷又娶后妃、誕生子女、
      verse: 3
    - text: 在耶路撒冷所生之子、名沙母亞、朔罷、拿單、所羅門、
      verse: 4
    - text: 益轄、以利書亞、以利法列、
      verse: 5
    - text: 挪迦、尼斐、雅非亞、
      verse: 6
    - text: 以利沙瑪、比利雅大、以利法列、○
      verse: 7
    - text: 非利士人聞大衞受膏、爲以色列全族之王、咸至而索之、大衞聞之、遂往迎焉、
      verse: 8
    - text: 非利士人旣至、侵利乏音谷、
      verse: 9
    - text: 大衞諮諏上帝曰、我往攻非利士人可否、爾付之於我手乎、耶和華曰、往哉、我必付之於爾手、
      verse: 10
    - text: 非利士人至巴力毘拉心、大衞擊之、曰、上帝假我手破敵、如水之衝流然、故名其地曰巴力毘拉心、
      verse: 11
    - text: 敵遺其偶像、大衞宣命、乃以火焚之、
      verse: 12
    - text: 非利士人又侵谷中、
      verse: 13
    - text: 大衞復諮諏上帝、上帝曰、勿往迎之、宜遶其後、於桑林相對之所攻之、
      verse: 14
    - text: 聞桑杪有步履之聲、則出戰、蓋上帝先爾而行、擊非利士軍旅、
      verse: 15
    - text: 大衞遵上帝命、擊非利士軍旅、自基遍至基色、
      verse: 16
    - text: 大衞之聲名、遂洋溢於列國、耶和華使列國咸畏之、
      verse: 17
  - chapter: 15
    verses:
    - text: 大衞於大衞城建宮室、又爲上帝匱備所張幕、
      verse: 1
    - text: 大衞曰、耶和華旣簡利未人舁上帝匱、永久奉事之、他人不可舁也、
      verse: 2
    - text: 大衞集以色列衆於耶路撒冷、以舁耶和華匱、至其所備之所、
      verse: 3
    - text: 又集亞倫裔、及利未人、
      verse: 4
    - text: 哥轄裔、族長烏列、與其昆弟百二十人、
      verse: 5
    - text: 米拉利裔、族長亞帥雅、與其昆弟二百二十人、
      verse: 6
    - text: 革順裔、族長約珥、與其昆弟百三十人、
      verse: 7
    - text: 以利撒反裔、族長示瑪雅、與其昆弟二百人、
      verse: 8
    - text: 希伯倫裔、族長以列、與其昆弟八十人、
      verse: 9
    - text: 烏薛裔、族長亞米拿達、與其昆弟百十二人、
      verse: 10
    - text: 大衞召祭司撒督、亞比亞他、與利未人烏列、亞帥雅、約珥、示瑪雅、以列、亞米拿達、
      verse: 11
    - text: 諭之曰、爾曹爲利未族長、當與昆弟自潔、致可舁以色列上帝耶和華之匱、至我所備之所、
      verse: 12
    - text: 爾曹初未舁之、亦未循例尋求上帝、故我上帝耶和華擊我儕、
      verse: 13
    - text: 祭司利未人遂自潔、欲舁以色列上帝耶和華之匱而上、
      verse: 14
    - text: 利未子孫、以杠肩舁上帝匱、循摩西遵耶和華言所命、
      verse: 15
    - text: 大衞告利未族長、立其昆弟謳歌者、以樂器琴瑟與鈸、欣然大發其音、而揚厥聲、
      verse: 16
    - text: 利未人遂立約珥子希幔、與其昆弟比利家子亞薩、及其同宗米拉利裔、古沙雅子以探、
      verse: 17
    - text: 其次、昆弟撒迦利雅、便、雅薛、示米拉末、耶歇、烏尼、以利押、比拿雅、瑪西雅、瑪他提雅、以利斐利戶、彌克尼雅、閽人俄別以東、耶利、
      verse: 18
    - text: 如是立謳歌者希幔、亞薩、以探、擊銅鈸大發其聲、
      verse: 19
    - text: 撒迦利雅、雅薛、示米拉末、耶歇、烏尼、以利押、瑪西雅、比拿雅鼓瑟、其聲清以細、
      verse: 20
    - text: 瑪他提雅、以利斐利戶、彌克尼雅、俄別以東、耶利、亞撒西雅鳴琴、其聲洪而緩、爲始作者、
      verse: 21
    - text: 利未族長基拿尼雅、爲謳歌之長、訓謳歌之人、以其擅此技也、
      verse: 22
    - text: 比利家以利加拿爲閽、以守匱、
      verse: 23
    - text: 祭司示巴尼、約沙法、拿坦業、亞瑪賽、撒迦利雅、比拿亞、以利以謝、在上帝匱前吹角、俄別以東耶希亞爲閽、以守匱、
      verse: 24
    - text: 於是大衞與以色列長老、及千夫長、歡然往舁耶和華之約匱、自俄別以東家而上、
      verse: 25
    - text: 因上帝助舁耶和華約匱之利未人、則獻牡犢七、牡羊七爲祭、
      verse: 26
    - text: 大衞與舁匱之利未人、及謳歌長基拿尼雅、曁衆謳歌者、皆衣細枲長服、大衞又衣枲聖衣、
      verse: 27
    - text: 以色列衆歡呼、吹角吹箛、擊鈸鼓瑟、鳴琴奏樂、舁耶和華約匱而上、
      verse: 28
    - text: 耶和華約匱入大衞城時、掃羅女米甲自牖而窺、見大衞王踴躍舞蹈、中心鄙夷之、
      verse: 29
  - chapter: 16
    verses:
    - text: 衆舁上帝匱入城、置於大衞所張之幕、獻燔祭及酬恩祭於上帝前、
      verse: 1
    - text: 大衞獻燔祭與酬恩祭旣畢、奉耶和華名、爲民祝嘏、
      verse: 2
    - text: 頒賜以色列衆、無論男女、各予餅一方、肉一臠、葡萄乾餅一方、○
      verse: 3
    - text: 又立利未人、供役於耶和華匱前、讚美稱謝、頌揚以色列之上帝耶和華、
      verse: 4
    - text: 首亞薩、次撒迦利雅、及雅薛、示米拉末、耶歇、瑪他提雅、以利押、比拿雅、俄別以東、耶利鼓瑟鳴琴、亞薩擊鈸發聲、
      verse: 5
    - text: 祭司比拿雅、雅哈悉、恆吹角於上帝約匱前、
      verse: 6
    - text: 是日大衞始定、藉亞薩與其昆弟、稱謝耶和華、
      verse: 7
    - text: 歌曰、當稱謝耶和華、呼籲其名、以其作爲、普告萬民兮、
      verse: 8
    - text: 謳歌之、頌美之、道其奇行兮、
      verse: 9
    - text: 以其聖名爲榮、凡求耶和華者、其心歡悅兮、
      verse: 10
    - text: 求耶和華、與其能力、恆尋其面兮、
      verse: 11
    - text: 其僕以色列之裔、卽其所選雅各子孫歟、念其所行奇事異蹟、及其口之讞兮、
      verse: 12
    - text: 其僕以色列之裔、卽其所選雅各子孫歟、念其所行奇事異蹟、及其口之讞兮、
      verse: 13
    - text: 彼乃耶和華、我之上帝、行鞫於全地兮、
      verse: 14
    - text: 當永念其約、所諭萬世之言、
      verse: 15
    - text: 卽與亞伯拉罕所立之約、對以撒所發之誓、
      verse: 16
    - text: 且於雅各爲定例、於以色列爲永約兮、
      verse: 17
    - text: 曰、我必賜爾以迦南地、爲爾所得之業兮、
      verse: 18
    - text: 昔爾人寡、其數無幾、旅於斯土兮、
      verse: 19
    - text: 由此族游於彼族、自此國至於彼國、
      verse: 20
    - text: 上帝不容人虐遇之、因之譴責列王兮、
      verse: 21
    - text: 曰、我受膏者勿犯之、我之先知勿傷之、
      verse: 22
    - text: 全地當歌頌耶和華、日宣其拯救兮、
      verse: 23
    - text: 述其尊榮於列邦、道其奇行於萬民兮、
      verse: 24
    - text: 蓋耶和華爲大、極當頌讚、宜寅畏之、超越諸神兮、
      verse: 25
    - text: 列邦之神、悉屬虛無、惟耶和華創造諸天兮、
      verse: 26
    - text: 尊榮威嚴在於其前、能力懽愉在於其所兮、
      verse: 27
    - text: 萬民諸族歟、當以尊榮能力、歸於耶和華、歸於耶和華兮、
      verse: 28
    - text: 以耶和華名應得之榮歸之、奉獻禮物、至於其前、衣聖服而崇拜之兮、
      verse: 29
    - text: 全地當戰慄於其前、世界堅定、不至動搖兮、
      verse: 30
    - text: 諸天其歡、大地其喜、當宣告列邦曰、耶和華爲王兮、
      verse: 31
    - text: 海及充其中者、當漰渤兮、田與其中所有、當歡欣兮、
      verse: 32
    - text: 林間諸木、必在耶和華前歡呼、因其將臨、行鞫於地兮、
      verse: 33
    - text: 當稱謝耶和華、以其爲善、慈惠永存兮、
      verse: 34
    - text: 當曰救我之上帝歟、尚其救援我、會集我、拯我於列邦、俾我稱頌爾聖名、以讚美爾而獲勝、
      verse: 35
    - text: 以色列之上帝耶和華、當頌美之、自亙古以迄永久兮、衆民咸曰、阿們、乃頌美耶和華、○
      verse: 36
    - text: 大衞留亞薩與其昆弟、恆供事於耶和華約匱前、循每日所宜、
      verse: 37
    - text: 俄別以東與其昆弟六十八人、及耶杜頓子俄別以東、並何薩爲閽人、
      verse: 38
    - text: 祭司撒督、與其昆弟爲祭司者、咸居基遍之崇邱、在耶和華幕前、
      verse: 39
    - text: 恆在燔祭壇、獻燔祭於耶和華、朝夕無間、循耶和華法律所載、命以色列人者、
      verse: 40
    - text: 偕之者、又有希幔、耶杜頓、及其餘被簡、名錄於册者、稱謝耶和華、以其慈惠永存也、
      verse: 41
    - text: 希幔耶杜頓、偕之吹角擊鈸、大發其聲、且以樂器和頌上帝之歌、耶杜頓子孫爲閽人、
      verse: 42
    - text: 於是民衆各歸其家、大衞亦返、爲眷聚祝嘏、
      verse: 43
  - chapter: 17
    verses:
    - text: 大衞居宮室時、謂先知拿單曰、我居香柏之室、而耶和華約匱乃在帳中、
      verse: 1
    - text: 拿單曰、爾其從心所欲而行、蓋上帝偕爾、
      verse: 2
    - text: 是夜上帝諭拿單曰、
      verse: 3
    - text: 往告我僕大衞曰、耶和華云、爾勿建室、爲我居所、
      verse: 4
    - text: 我自導以色列人出埃及、至於今日、未嘗居室、乃處帷幕、由此遷彼、
      verse: 5
    - text: 凡我與以色列人偕行之地、豈曾語牧我民以色列之士師曰、曷不爲我建香柏之室乎、
      verse: 6
    - text: 故當謂我僕大衞曰、萬軍之耶和華云、我自羊牢中、羊羣後、取爾爲我民以色列之君、
      verse: 7
    - text: 爾之所往、我皆與偕、絕爾諸敵、將錫爾大名、如世間大人之名、
      verse: 8
    - text: 我欲爲我民以色列定一區域、而栽植之、使居己所、不復遷移、不復遭惡類之敗壞、有如疇昔、
      verse: 9
    - text: 及我命士師治我民以色列時、我必服爾諸敵、且我告爾、耶和華必爲爾建立家室、
      verse: 10
    - text: 迨爾之日已盈、歸爾列祖、我必立爾後裔、卽爾子以嗣爾、鞏固其國、
      verse: 11
    - text: 彼將爲我建室、我必固其國位、歷久弗替、
      verse: 12
    - text: 我將爲其父、彼將爲我子、不使我之慈惠離之、如離乎先爾者、
      verse: 13
    - text: 我必永立之於我家我國、鞏固其位、歷久弗替、
      verse: 14
    - text: 拿單循此諸言、依此啟示、告大衞、○
      verse: 15
    - text: 大衞王入坐於耶和華前、曰、耶和華上帝歟、我何人斯、我家若何、爾乃導我至此乎、
      verse: 16
    - text: 上帝歟、此於爾目、猶以爲小、爾又言及爾僕之家、至於久遠、耶和華上帝歟、爾之待我、等於尊顯之人、
      verse: 17
    - text: 爾僕受此尊榮、大衞更有何詞、蓋爾洞悉爾僕、
      verse: 18
    - text: 耶和華歟、爾爲爾僕之故、循爾心志、行此大事、而顯示之、
      verse: 19
    - text: 耶和華歟、以我所聞、爾無可比、爾外無他上帝、
      verse: 20
    - text: 地上何民、如爾民以色列、上帝親往埃及贖之、以爲己民、且於所贖民前、行大而可畏之事、驅逐列邦、而顯爾名、
      verse: 21
    - text: 爾立以色列民永爲爾民、爾耶和華爲其上帝、
      verse: 22
    - text: 耶和華歟、爾論爾僕、與其家所言者、求爾堅固之、至於永遠、如言而行、
      verse: 23
    - text: 願人永尊爾名爲大、曰、萬軍之耶和華、爲以色列之上帝、乃治以色列之上帝、爾僕大衞之家、必堅立於爾前、
      verse: 24
    - text: 我上帝歟、旣啟示爾僕、必爲之建立家室、故爾僕敢祈於爾前、
      verse: 25
    - text: 耶和華歟、爾乃上帝、以此福許爾僕、
      verse: 26
    - text: 今爾樂錫嘏於僕家、俾永存於爾前、耶和華歟、爾旣錫福、則永享其福焉、
      verse: 27
  - chapter: 18
    verses:
    - text: 厥後、大衞擊非利士人服之、奪取迦特、與其鄉里、
      verse: 1
    - text: 又擊摩押、摩押人遂服役於大衞、而納貢焉、
      verse: 2
    - text: 瑣巴王哈大利謝往伯拉河、欲恢復其權時、大衞擊之、至於哈馬、
      verse: 3
    - text: 獲其戰車千乘、騎兵七千、步卒二萬、戰車之馬、則斷其筋、惟存百乘之馬、
      verse: 4
    - text: 大馬色之亞蘭人、來助瑣巴王哈大利謝、大衞擊殺其人二萬二千、
      verse: 5
    - text: 大衞置戍於大馬色之亞蘭、亞蘭人遂服役於大衞、而納貢焉、大衞無論何往、耶和華使之獲勝、
      verse: 6
    - text: 大衞奪哈大利謝臣僕之金盾、攜至耶路撒冷、
      verse: 7
    - text: 又自屬哈大利謝之提巴與均二邑、取銅甚多、所羅門用以製造銅海及柱、與諸銅器、
      verse: 8
    - text: 哈大利謝屢與哈馬王陀烏戰、陀烏聞大衞擊敗瑣巴王哈大利謝全軍、遂遣子哈多蘭見大衞王問安、爲之祝嘏、哈多蘭攜金銀銅諸器、
      verse: 9
    - text: 哈大利謝屢與哈馬王陀烏戰、陀烏聞大衞擊敗瑣巴王哈大利謝全軍、遂遣子哈多蘭見大衞王問安、爲之祝嘏、哈多蘭攜金銀銅諸器、
      verse: 10
    - text: 大衞王以此、及得自以東、摩押、亞捫、非利士、亞瑪力、諸族之金銀、俱區別獻於耶和華、
      verse: 11
    - text: 洗魯雅子亞比篩在鹽谷、擊殺以東人一萬八千、
      verse: 12
    - text: 大衞置戍於以東、以東人遂服役於大衞、大衞無論何往、耶和華使之獲勝、○
      verse: 13
    - text: 大衞爲以色列全族之王、爲其民衆施行公義、
      verse: 14
    - text: 洗魯雅子約押爲軍長、亞希律子約沙法爲史官、
      verse: 15
    - text: 亞希突子撒督、與亞比亞他子亞比米勒爲祭司、沙威沙爲繕寫、
      verse: 16
    - text: 耶何耶大子比拿雅、統轄基利提人、比利提人、大衞諸子、在王左右爲相、
      verse: 17
  - chapter: 19
    verses:
    - text: 厥後、亞捫族王拿轄沒、其子嗣位、
      verse: 1
    - text: 大衞曰、昔哈嫩父拿轄施仁慈於我、今我將施仁慈於其子哈嫩、遂遣使往、唁其喪父、大衞僕至亞捫族地、見哈嫩以唁之、
      verse: 2
    - text: 亞捫族之牧伯謂哈嫩曰、大衞遣唁者詣爾、爾意大衞果敬爾父乎、其僕詣爾、詎非窺察此地、而滅之耶、
      verse: 3
    - text: 哈嫩遂執大衞僕、薙其鬚、中斷其衣至臀、而遣之歸、
      verse: 4
    - text: 其人深以爲恥、或以所待告大衞、乃遣人迎之曰、可居耶利哥、俟鬚長而後歸、
      verse: 5
    - text: 亞捫人知己爲大衞所惡、哈嫩與亞捫人、遂以銀一千他連得、由米所波大米、亞蘭瑪迦、瑣巴、僱戰車、募騎兵、
      verse: 6
    - text: 得戰車三萬二千乘、及瑪迦王與其民衆咸至、建營於米底巴前、亞捫人亦自其諸邑、會集以戰、
      verse: 7
    - text: 大衞聞之、則遣約押率勇士全軍、
      verse: 8
    - text: 亞捫族出、列陳於邑門、偕來之王、別列於野、
      verse: 9
    - text: 約押見其前後列陳、則簡以色列之精兵、陳列行伍、以禦亞蘭人、
      verse: 10
    - text: 以餘軍付弟亞比篩、陳列行伍、以禦亞捫族、
      verse: 11
    - text: 曰、如亞蘭人強於我、爾則助我、如亞捫人強於爾、我則助爾、
      verse: 12
    - text: 宜強乃志、爾我當爲我民、及我上帝邑、爲大丈夫、願耶和華成其所欲、
      verse: 13
    - text: 約押與所偕之民、進與亞蘭人戰、亞蘭人遁於其前、
      verse: 14
    - text: 亞捫族見亞蘭人遁、亦遁於其弟亞比篩前、而入於邑、約押遂返耶路撒冷、○
      verse: 15
    - text: 亞蘭人見己爲以色列所敗、則遣使招河外之亞蘭人出、哈大利謝之軍長朔法率之、
      verse: 16
    - text: 或告大衞、遂集以色列衆、濟約但遇敵、列陳而攻之、亞蘭人則與之戰、
      verse: 17
    - text: 亞蘭人遁於以色列衆前、大衞戮其戰車七千乘之卒、步卒四萬、殺其軍長朔法、
      verse: 18
    - text: 哈大利謝臣僕見其爲以色列所敗、遂與大衞修好、而服事之、嗣後亞蘭人不復助亞捫族、
      verse: 19
  - chapter: 20
    verses:
    - text: 歲初、列王出戰時、約押率軍毀亞捫族地、往圍拉巴、大衞居於耶路撒冷、約押攻拉巴墮之、
      verse: 1
    - text: 大衞奪其王首之冕、權其金一他連得、飾以寶石、置於大衞首、又自邑中、攜出貨財甚多、
      verse: 2
    - text: 且出其邑民、使之服役於鋸、及鐵耙與斧、大衞待亞捫族諸邑、皆若是、大衞率民衆歸耶路撒冷、○
      verse: 3
    - text: 厥後、與非利士人戰於基色、戶沙人西比該、殺利乏裔細派、敵遂降服、
      verse: 4
    - text: 又與非利士人戰、睚珥子伊勒哈難、殺迦特人歌利亞弟拉哈米、其槍之柯、大如織器之梁、
      verse: 5
    - text: 又戰於迦特、有利乏裔一人、軀幹修偉、手足各有六指、共二十有四、
      verse: 6
    - text: 其人侮以色列族時、大衞兄示米亞子約拿單殺之、
      verse: 7
    - text: 此皆利乏裔、生於迦特、死於大衞、及其臣僕之手、
      verse: 8
  - chapter: 21
    verses:
    - text: 撒但起敵以色列人、激大衞核數之、
      verse: 1
    - text: 大衞諭約押及民長曰、往核以色列人、自別是巴至但、返而告我、使我知其數、
      verse: 2
    - text: 約押曰、願耶和華增益其民、百倍於今、我主我王歟、斯衆非皆爾僕乎、我主何爲命此、何陷以色列人於罪乎、
      verse: 3
    - text: 然約押爲王命所迫、遂往遍行以色列境、返耶路撒冷、
      verse: 4
    - text: 以民數進於大衞、以色列人執刃者、百有十萬、猶大人執刃者、四十七萬、
      verse: 5
    - text: 惟利未人與便雅憫人未核、因約押以王命爲可惡也、
      verse: 6
    - text: 上帝不悅此事、遂擊以色列人、
      verse: 7
    - text: 大衞禱上帝曰、我行此事、大干罪戾、愚昧之甚、求爾宥僕之過、
      verse: 8
    - text: 耶和華諭大衞之先見迦得曰、
      verse: 9
    - text: 往告大衞曰、耶和華云、我以三者示爾、可擇其一、我行於爾、
      verse: 10
    - text: 迦得遂詣大衞曰、耶和華云、爾其擇所欲者、
      verse: 11
    - text: 或饑饉三年、或爲敵所敗、被敵以刃追襲三月、或耶和華以疫爲刃、遍行斯土、耶和華之使者滅以色列四境三日、爾其思之、俾我覆遣我者、
      verse: 12
    - text: 大衞謂迦得曰、我處窘迫之境、耶和華矜恤維大、願陷於其手、勿陷於人手、
      verse: 13
    - text: 於是耶和華降疫癘於以色列、隕者七萬、
      verse: 14
    - text: 上帝遣使往滅耶路撒冷、將滅之時、耶和華見之、悔降斯禍、遂諭施剿之使曰、足矣、可止爾手、其時耶和華之使者、立於耶布斯人阿珥楠之禾場、
      verse: 15
    - text: 大衞舉目、見耶和華使者立於空際、拔刃在手、指耶路撒冷、大衞與諸長老、皆衣麻衣、俯伏於地、
      verse: 16
    - text: 大衞禱上帝曰、命核民數者非我乎、我犯罪行惡、此羣羊何爲、願我上帝耶和華手攻我、及我父家、勿攻爾民、使遘斯災、
      verse: 17
    - text: 耶和華之使者命迦得告大衞、宜上爲耶和華築壇、在耶布斯人阿珥楠之禾場、
      verse: 18
    - text: 遂依迦得奉耶和華名、所諭之言而上、
      verse: 19
    - text: 適阿珥楠打麥、回顧見天使、所偕四子俱避匿、
      verse: 20
    - text: 大衞至阿珥楠處、阿珥楠見之、乃出禾場、伏地而拜、
      verse: 21
    - text: 大衞謂之曰、以此禾場予我、我爲耶和華築壇其上、俾疫止於民間、必足其價、以場予我、
      verse: 22
    - text: 阿珥楠曰、取之可也、願我主我王依所視爲善者而行、牛爲燔祭、打穀之具爲柴、麥爲素祭、我悉予之、
      verse: 23
    - text: 大衞王曰、不然、我必足其價以購之、不取爾物獻於耶和華、不費財之燔祭、我不獻之、
      verse: 24
    - text: 於是大衞權黃金六百舍客勒、予阿珥楠、以購其地、
      verse: 25
    - text: 大衞爲耶和華築壇於彼、獻燔祭與酬恩祭、籲耶和華、耶和華自天允之、降火於燔祭壇、
      verse: 26
    - text: 耶和華命使者韜刃於鞘、○
      verse: 27
    - text: 是時大衞見耶和華於耶布斯人阿珥楠之禾場、允其所祈、則獻祭於彼、
      verse: 28
    - text: 時、耶和華之幕、與燔祭壇、卽摩西在曠野所造者、皆在基遍崇邱、
      verse: 29
    - text: 大衞不敢往彼諮諏上帝、因懼耶和華使者之刃也、
      verse: 30
  - chapter: 22
    verses:
    - text: 大衞曰、此乃耶和華上帝之室、以色列燔祭之壇、○
      verse: 1
    - text: 大衞命集旅於以色列地之人、選石工鑿石、以建上帝室、
      verse: 2
    - text: 大衞備鐵甚多、以爲門扉之釘及鈎、又備銅無算、
      verse: 3
    - text: 香柏無數、蓋西頓推羅人運之甚多也、
      verse: 4
    - text: 大衞曰、我子所羅門尚冲弱、爲耶和華建室、必極壯麗、聲譽榮光、播於萬國、故我必爲之備、於是大衞未死之先、儲材豐盛、○
      verse: 5
    - text: 大衞召子所羅門、囑其爲以色列之上帝耶和華建室、
      verse: 6
    - text: 謂之曰、我子歟、我有意爲我上帝耶和華之名建室、
      verse: 7
    - text: 惟耶和華降諭於我曰、爾流人血甚多、屢經大戰、不可爲我名建室、因爾多流人血於地、爲我目擊、
      verse: 8
    - text: 爾將生子、彼處平康、厥名所羅門、我必錫以綏安、使免四周諸敵之擾、彼在位時、我必錫綏安於以色列族、
      verse: 9
    - text: 彼將爲我名建室、彼必爲我子、我必爲其父、固其國位於以色列、歷世弗替、
      verse: 10
    - text: 我子歟、願耶和華偕爾、願爾亨通、建爾上帝耶和華之室、循其所言、
      verse: 11
    - text: 願耶和華賦爾睿智聰明、使爾受命治以色列、守爾上帝耶和華之律、
      verse: 12
    - text: 爾若遵行耶和華藉摩西、命以色列人之典章律例、則必亨通、強乃心、壯乃志、勿畏葸、勿恐惶、
      verse: 13
    - text: 我於困難中、爲耶和華室、備金十萬他連得、銀百萬他連得、銅鐵甚多、莫權其數、亦備木石、爾可增益之、
      verse: 14
    - text: 且爾多有匠役、石工木工、及諸巧匠、
      verse: 15
    - text: 金銀銅鐵無數、爾其興起造作、願耶和華偕爾、
      verse: 16
    - text: 大衞又命以色列諸牧伯、助子所羅門曰、
      verse: 17
    - text: 爾上帝耶和華非偕爾、賜爾四周平康乎、蓋彼以斯土之民付我手、俾地爲耶和華與其民所轄、
      verse: 18
    - text: 今當專爾心、定爾志、尋求爾上帝耶和華、興起而建上帝耶和華之聖所、舁耶和華之約匱、及上帝之聖器、入於爲耶和華名所建之室、
      verse: 19
  - chapter: 23
    verses:
    - text: 大衞壽高年邁、立子所羅門爲以色列王、
      verse: 1
    - text: 集以色列諸牧伯、及祭司利未人、
      verse: 2
    - text: 利未人自三十歲以上者、核其丁男、共三萬八千人、
      verse: 3
    - text: 其中督耶和華室之工者、二萬四千、爲有司士師者六千、
      verse: 4
    - text: 司閽者四千、以大衞所作之樂器、頌讚耶和華者四千、
      verse: 5
    - text: 大衞循利未子革順、哥轄、米拉利、分其裔爲班次、
      verse: 6
    - text: 革順裔拉但、示每、
      verse: 7
    - text: 拉但子、耶歇爲長、又有細坦、約珥、共三人、
      verse: 8
    - text: 示每子、示羅密、哈薛、哈蘭三人、皆爲拉但族長、
      verse: 9
    - text: 示每子、雅哈、細拿、耶烏施、比利亞、此四人、皆示每之子、
      verse: 10
    - text: 雅哈爲長、細撒次之、耶烏施與比利亞、丁男無多、故歸一族核數、
      verse: 11
    - text: 哥轄子、暗蘭、以斯哈、希伯倫、烏薛四人、
      verse: 12
    - text: 暗蘭子、亞倫、摩西、亞倫及其子孫、永別爲聖、以別至聖之物、焚香於耶和華前、而供役事、且奉其名爲人祝嘏、歷世靡曁、
      verse: 13
    - text: 上帝僕摩西之裔、其名錄於利未支派中、
      verse: 14
    - text: 摩西子、革舜、以利以謝、
      verse: 15
    - text: 革舜子、細布業爲長、
      verse: 16
    - text: 以利以謝子、利哈比雅爲長、以利以謝無他子、惟利哈比雅子甚多、
      verse: 17
    - text: 以斯哈子、示羅密爲長、
      verse: 18
    - text: 希伯倫子、耶利雅爲長、次亞瑪利雅、三雅哈悉、四耶加面、
      verse: 19
    - text: 烏薛子、米迦爲長、次耶西雅、
      verse: 20
    - text: 米拉利子、抹利、母示、抹利子、以利亞撒、基士、
      verse: 21
    - text: 以利亞撒卒、無子有女、同宗基士子娶之、
      verse: 22
    - text: 母示子、末力、以得、耶利摩三人、
      verse: 23
    - text: 此乃利未子孫、循其宗族、凡爲族長、按名見核、自二十歲以上、供耶和華室之役事、
      verse: 24
    - text: 大衞曰、以色列之上帝耶和華賜民綏安、且永居於耶路撒冷、
      verse: 25
    - text: 利未人無庸復舁會幕、及供事之器皿、
      verse: 26
    - text: 循大衞臨終所命、利未人自二十歲以上者核之、
      verse: 27
    - text: 其職乃侍亞倫子孫、供耶和華室之役事、在院宇及房屋、潔諸聖物、服役於上帝室、
      verse: 28
    - text: 掌陳設之餅、素祭之細麪、無酵之薄餅、盤炙油浸之物、及諸度量、
      verse: 29
    - text: 朝夕立而稱謝頌讚耶和華、
      verse: 30
    - text: 安息日、月朔、節期、循其常例定數、恆獻燔祭於耶和華、
      verse: 31
    - text: 又守會幕及聖所、並偕其昆弟亞倫子孫、供耶和華室之役事、
      verse: 32
  - chapter: 24
    verses:
    - text: 亞倫子孫班次如左、亞倫子拿答、亞比戶、以利亞撒、以他瑪、
      verse: 1
    - text: 拿答亞比戶先其父而死、無子、故以利亞撒以他瑪供祭司職、
      verse: 2
    - text: 大衞與以利亞撒之裔撒督、及以他瑪之裔亞希米勒、循其秩序、分其班次、
      verse: 3
    - text: 以利亞撒子孫爲長者、較以他瑪子孫尤多、分之如左、以利亞撒子孫族長十六、以他瑪子孫室家凡八、
      verse: 4
    - text: 皆掣籤而分之、無有差等、或在聖所爲長、或在上帝前爲長、兼有以利亞撒以他瑪之子孫、
      verse: 5
    - text: 利未人、拿坦業子繕寫示瑪雅、在王與牧伯、及祭司撒督、亞比亞他子亞希米勒、曁祭司利未人之族長前、記錄其名、爲以利亞撒子孫取一族、爲以他瑪子孫取一族、
      verse: 6
    - text: 掣籤而得者、首耶何雅立、次耶大雅、
      verse: 7
    - text: 三哈琳、四梭琳、
      verse: 8
    - text: 五瑪基雅、六米雅民、
      verse: 9
    - text: 七哈歌斯、八亞比雅、
      verse: 10
    - text: 九耶書亞、十示迦尼、
      verse: 11
    - text: 十一以利雅實、十二雅金、
      verse: 12
    - text: 十三胡巴、十四耶是比押、
      verse: 13
    - text: 十五璧迦、十六音麥、
      verse: 14
    - text: 十七希悉、十八哈闢悉、
      verse: 15
    - text: 十九毘他希雅、二十以西結、
      verse: 16
    - text: 二十一雅斤、二十二迦末、
      verse: 17
    - text: 二十三第萊雅、二十四瑪西亞、
      verse: 18
    - text: 如是定其班次、入耶和華室、循其祖亞倫之定例、遵以色列之上帝耶和華所命、○
      verse: 19
    - text: 其餘利未之裔、暗蘭子書巴業、書巴業子耶希底亞、
      verse: 20
    - text: 利哈比雅裔、伊示雅爲長、
      verse: 21
    - text: 以斯哈裔示羅摩、示羅摩裔雅哈、
      verse: 22
    - text: 希伯倫裔、長子耶利雅、次子亞瑪利雅、三子雅哈悉、四子耶加面、
      verse: 23
    - text: 烏薛裔米迦、米迦裔沙密、
      verse: 24
    - text: 米迦弟伊示雅、伊示雅裔撒迦利雅、
      verse: 25
    - text: 米拉利裔抹利、母示、雅西雅裔比挪、
      verse: 26
    - text: 米拉利裔、雅西雅子比挪、朔含、撒刻、伊比利、
      verse: 27
    - text: 抹利子以利亞撒、以利亞撒無子、
      verse: 28
    - text: 基士裔耶拉篾、
      verse: 29
    - text: 母示子末力、以得、耶利摩、此皆利未人之裔、循其室家、
      verse: 30
    - text: 亦如其昆弟亞倫裔、掣籤於大衞王、及撒督亞希米勒、與祭司利未人之族長前、室家之長、與其弟無異也、
      verse: 31
  - chapter: 25
    verses:
    - text: 大衞與諸軍長、簡立亞薩希幔耶杜頓子孫、俾供役事、以琴瑟與鈸謳歌、供役事者、其數如左、
      verse: 1
    - text: 亞薩子撒刻、約瑟、尼探雅、亞薩利拉、俱爲亞薩所轄、遵王命而謳歌、
      verse: 2
    - text: 耶杜頓子基大利、西利、耶篩亞、哈沙比雅、瑪他提雅、示每六人、俱爲其父耶杜頓所轄、以琴謳歌、稱謝頌讚耶和華、
      verse: 3
    - text: 希幔子布基雅、瑪探雅、烏薛、細布業、耶利摩、哈拿尼雅、哈拿尼、以利亞他、基大利提、羅幔提以謝、約施比加沙、瑪羅提、何提、瑪哈秀、
      verse: 4
    - text: 此皆希幔之子、任吹角之職、希幔奉上帝命、爲王之先見、上帝賜之子十四、女三、
      verse: 5
    - text: 俱爲其父所轄、以鈸與琴瑟、謳歌於耶和華室、供上帝室之役事、亞薩、耶杜頓、希幔、乃王命是聽、
      verse: 6
    - text: 以上所載、與其昆弟、學習頌讚耶和華、善於謳歌者、共二百八十八人、
      verse: 7
    - text: 無論尊卑師弟、俱一例掣籤、而得其班次、
      verse: 8
    - text: 掣籤而得者、首亞薩子約瑟、次基大利、與其昆弟及子十二人、
      verse: 9
    - text: 三撒刻、與其子及昆弟十二人、
      verse: 10
    - text: 四伊洗利、與其子及昆弟十二人、
      verse: 11
    - text: 五尼探雅、與其子及昆弟十二人、
      verse: 12
    - text: 六布基雅、與其子及昆弟十二人、
      verse: 13
    - text: 七耶薩利拉、與其子及昆弟十二人、
      verse: 14
    - text: 八耶篩亞、與其子及昆弟十二人、
      verse: 15
    - text: 九瑪探雅、與其子及昆弟十二人、
      verse: 16
    - text: 十示每、與其子及昆弟十二人、
      verse: 17
    - text: 十一亞薩烈、與其子及昆弟十二人、
      verse: 18
    - text: 十二哈沙比雅、與其子及昆弟十二人、
      verse: 19
    - text: 十三書巴業、與其子及昆弟十二人、
      verse: 20
    - text: 十四瑪他提雅、與其子及昆弟十二人、
      verse: 21
    - text: 十五耶利摩、與其子及昆弟十二人、
      verse: 22
    - text: 十六哈拿尼雅、與其子及昆弟十二人、
      verse: 23
    - text: 十七約施比加沙、與其子及昆弟十二人、
      verse: 24
    - text: 十八哈拿尼、與其子及昆弟十二人、
      verse: 25
    - text: 十九瑪羅提、與其子及昆弟十二人、
      verse: 26
    - text: 二十以利亞他、與其子及昆弟十二人、
      verse: 27
    - text: 二十一何提、與其子及昆弟十二人、
      verse: 28
    - text: 二十二基大利提、與其子及昆弟十二人、
      verse: 29
    - text: 二十三瑪哈秀、與其子及昆弟十二人、
      verse: 30
    - text: 二十四羅幔提以謝、與其子及昆弟十二人、
      verse: 31
  - chapter: 26
    verses:
    - text: 司閽之班次、可拉族、亞薩裔、可利子米施利米雅、
      verse: 1
    - text: 米施利米雅子、長撒迦利雅、次耶疊、三西巴第雅、四耶提聶、
      verse: 2
    - text: 五以攔、六約哈難、七以利約乃、
      verse: 3
    - text: 俄別以東子、長示瑪雅、次約薩拔、三約亞、四沙甲、五拿坦業、
      verse: 4
    - text: 六亞米利、七以薩迦、八毘烏利太、蓋上帝錫之以嘏、
      verse: 5
    - text: 其子示瑪雅亦生子、俱爲英武之士、治其父家、
      verse: 6
    - text: 示瑪雅子、俄得尼、利法益、俄備得、以利薩巴、其昆弟乃勇士、又有以利戶、西瑪迦、
      verse: 7
    - text: 此皆俄別以東子孫、斯衆與其子及昆弟、俱爲勇士、有力能供役事、共六十二人、
      verse: 8
    - text: 米施利米雅有子及昆弟、俱爲勇士、共十八人、
      verse: 9
    - text: 米拉利裔何薩亦有子、申利爲長、彼非長子、其父立之爲長、
      verse: 10
    - text: 次希勒家、三底巴利雅、四撒迦利雅、何薩子與昆弟、共十三人、
      verse: 11
    - text: 以上所載、皆司閽之班長、依其班次、供役於耶和華室、如其昆弟、
      verse: 12
    - text: 無論尊卑、俱按室家、掣籤守門、
      verse: 13
    - text: 示利米雅掣籤得東門、其子勒迦利雅、乃聰敏之議士、掣籤得北門、
      verse: 14
    - text: 俄別以東得南門、其子司府庫、
      verse: 15
    - text: 何薩守西垣、近沙利基門、門達通衢、班列相對、
      verse: 16
    - text: 在東有六利未人、北四人、南四人、府庫各二人、日以爲常、
      verse: 17
    - text: 廊廡之西、守通衢者四人、守廊廡者二人、
      verse: 18
    - text: 此司閽之班次、乃可拉及米拉利之裔、○
      verse: 19
    - text: 利未人亞希雅、掌上帝室之府庫、及聖物之府庫、
      verse: 20
    - text: 革順族、拉但裔、族長耶希伊利、
      verse: 21
    - text: 耶希伊利子西坦、及其弟約珥、掌耶和華室之府庫、
      verse: 22
    - text: 暗蘭、以斯哈、希伯倫、烏泄四族、亦有職守、
      verse: 23
    - text: 摩西子革舜之裔細布業、司諸府庫、
      verse: 24
    - text: 亦有其昆弟以利以謝之裔、以利以謝子利哈比雅、利哈比雅子耶篩亞、耶篩亞子約蘭、約蘭子細基利、細基利子示羅密、
      verse: 25
    - text: 示羅密及其昆弟、掌府庫中之聖物、卽大衞王與諸族長、千夫長、百夫長、並軍長所獻者、
      verse: 26
    - text: 彼以戰時所獲之物、區別爲聖、以修耶和華室、
      verse: 27
    - text: 先見撒母耳、基士子掃羅、尼珥子押尼珥、洗魯雅子約押、凡其所獻之聖物、俱爲示羅密及其昆弟所掌、
      verse: 28
    - text: 以斯哈族基拿尼雅及其子、爲有司士師、理以色列外事、
      verse: 29
    - text: 希伯倫族哈沙比雅、及其昆弟千七百人、俱爲勇士、督理約但西之以色列人、供耶和華之事、與王之役、
      verse: 30
    - text: 希伯倫族耶利雅、循其世系爲族長、當大衞在位之四十年、在基列之雅謝、求獲勇士於其族中、
      verse: 31
    - text: 耶利雅之昆弟二千七百人、俱爲勇士、亦爲族長、大衞立之督理流便人、迦得人、及瑪拿西支派之半、供上帝之事、與王之役、
      verse: 32
  - chapter: 27
    verses:
    - text: 以色列諸族長、千夫長、百夫長、以及有司、按其人數、分班事王、班各二萬四千人、在周歲之中、每月迭爲出入、
      verse: 1
    - text: 正月首班、撒巴第業子雅朔班爲班長、其班二萬四千人、
      verse: 2
    - text: 彼乃法勒斯裔、爲正月班諸軍長之首、
      verse: 3
    - text: 二月之班長、亞哈希人朵代、又有軍長密基羅副之、其班二萬四千人、
      verse: 4
    - text: 三月三班之長、祭司耶何耶大子比拿雅、其班二萬四千人、
      verse: 5
    - text: 比拿雅在三十勇士中爲最、而統轄之、其子暗米薩拔、亦在厥班、
      verse: 6
    - text: 四月四班之長、約押弟亞撒黑、其子西巴第雅繼之、其班二萬四千人、
      verse: 7
    - text: 五月五班之長、伊斯拉人珊合、其班二萬四千人、
      verse: 8
    - text: 六月六班之長、提哥亞人、益吉子以拉、其班二萬四千人、
      verse: 9
    - text: 七月七班之長、以法蓮族、比倫人希利斯、其班二萬四千人、
      verse: 10
    - text: 八月八班之長、謝拉族、戶沙人西比該、其班二萬四千人、
      verse: 11
    - text: 九月九班之長、便雅憫族、亞拿突人亞比以謝、其班二萬四千人、
      verse: 12
    - text: 十月十班之長、謝拉族、尼陀法人瑪哈萊、其班二萬四千人、
      verse: 13
    - text: 十一月十一班之長、以法蓮族、比拉頓人比拿雅、其班二萬四千人、
      verse: 14
    - text: 十二月十二班之長、俄陀聶族、尼陀法人黑玳、其班二萬四千人、○
      verse: 15
    - text: 統轄以色列支派者如左、轄流便人者、細基利子以利以謝、轄西緬人者、瑪迦子示法提雅、
      verse: 16
    - text: 轄利未人者、基母利子哈沙比雅、轄亞倫子孫者撒督、
      verse: 17
    - text: 轄猶大人者、大衞兄以利戶、轄以薩迦人者、米迦勒子暗利、
      verse: 18
    - text: 轄西布倫人者、俄巴第雅子伊施瑪雅、轄拿弗他利人者、亞斯列子耶利摩、
      verse: 19
    - text: 轄以法蓮人者、阿撒細雅子何細亞、轄瑪拿西半支派者、毘大雅子約珥、
      verse: 20
    - text: 轄居基列之瑪拿西半支派者、撒迦利雅子易多、轄便雅憫人者、押尼珥子雅西業、
      verse: 21
    - text: 轄但人者、耶羅罕子亞薩列、以上所載、皆以色列諸支派之長、
      verse: 22
    - text: 以色列人二十歲以下者、大衞未核其數、蓋耶和華曾云、必增以色列人、如天星之多、
      verse: 23
    - text: 洗魯雅子約押始核之而未竟、且因此事震怒臨及以色列、其數不載入大衞王紀、○
      verse: 24
    - text: 亞壘子押斯馬威掌王府庫、烏西雅子約拿單掌郊邑村堡之倉、
      verse: 25
    - text: 基綠子以斯利轄耕田之農人、
      verse: 26
    - text: 拉瑪人示每掌葡萄園、實弗米人撒巴底掌葡萄園之酒窖、
      verse: 27
    - text: 基第利人巴勒哈南掌平原之橄欖桑樹、約阿施掌油窖、
      verse: 28
    - text: 沙崙人施提賚掌牧於沙崙之牛羣、亞第賚子沙法掌牧於谷中之牛羣、
      verse: 29
    - text: 以實瑪利人阿比勒掌駝羣、米崙人耶希底亞掌驢羣、夏甲人雅悉掌羊羣、
      verse: 30
    - text: 以上所載、皆掌大衞王之所有、○
      verse: 31
    - text: 大衞叔約拿單有聰慧、爲謀士、兼繕寫、哈摩尼子耶歇伴王諸子、
      verse: 32
    - text: 亞希多弗爲王謀士、亞基人戶篩爲王之友、
      verse: 33
    - text: 亞希多弗沒後、比拿雅子耶何耶大、及亞比亞他繼其職、約押爲王之軍長、
      verse: 34
  - chapter: 28
    verses:
    - text: 大衞集以色列諸牧伯、支派長、更迭事王之班長、千夫長、百夫長、掌王與王子之產業牲畜者、以及宦官戰士、所有勇士、俱至耶路撒冷、
      verse: 1
    - text: 大衞王立而言曰、我昆弟、我民歟、其聽我言、我有意建室、安置耶和華之約匱、而爲我上帝之足几、已備具以待建造、
      verse: 2
    - text: 惟上帝諭我曰、爾乃戰士、流人之血、不可爲我名建室、
      verse: 3
    - text: 然以色列之上帝耶和華、於我父家簡我、永爲以色列王、因其簡猶大族爲首、在猶大室中簡我父家、在我父衆子中悅我、立爲以色列全族之王、
      verse: 4
    - text: 耶和華賜我多子、在我子中簡我子所羅門、居耶和華國之位、以治以色列人、
      verse: 5
    - text: 且諭我曰、爾子所羅門將建我室及院、蓋我簡之爲我子、我將爲其父、
      verse: 6
    - text: 彼若恆遵我誡命律例、有如今日、我必堅定其國、歷世弗替、
      verse: 7
    - text: 今在耶和華會、以色列衆前、我上帝亦聞之、爾其尋求爾上帝耶和華之誡命、而遵守之、致爾據此美地、遺之子孫、以爲永業、
      verse: 8
    - text: 我子所羅門歟、當識爾父之上帝、盡心樂意以事之、蓋耶和華鑒察衆心、洞悉意想、爾若尋之、則必遇之、爾若棄之、彼必永久棄爾、
      verse: 9
    - text: 爾其愼旃、因耶和華簡爾建室、以爲聖所、強乃志而爲之、○
      verse: 10
    - text: 大衞以廊廡、房屋、府庫、樓閣、內室、及施恩座之式、付其子所羅門、
      verse: 11
    - text: 且以感神而得之式予之、卽耶和華室之院、四周之室上帝室之府庫、及聖物府庫之式、
      verse: 12
    - text: 又以祭司利未人之班次、及耶和華室之役事、並耶和華室中之工、諸器之式示之、
      verse: 13
    - text: 以及供事金器之輕重、供事銀器之輕重、各適其宜、
      verse: 14
    - text: 金燈臺與盞之輕重、銀燈臺與盞之輕重、各適其宜、
      verse: 15
    - text: 陳餅金几之輕重、銀几之輕重、各適其宜、
      verse: 16
    - text: 精金鍤盂壺之輕重、金盌之輕重、銀盌之輕重、各適其宜、
      verse: 17
    - text: 精金香壇之輕重、以金製輿、卽基路伯之式、基路伯展翮、以覆耶和華約匱、
      verse: 18
    - text: 大衞曰、此諸式、乃由耶和華手所圖、而得識之、
      verse: 19
    - text: 又諭其子所羅門曰、強乃心、壯乃志、以行是事、勿畏葸、勿恐惶、因我上帝耶和華偕爾、必不離爾、不棄爾、迨耶和華室供事之製作、告厥成功、
      verse: 20
    - text: 祭司利未人循其班次、供上帝室之役事、且有巧匠樂助爾工、軍長民衆、咸從爾命、
      verse: 21
  - chapter: 29
    verses:
    - text: 大衞王謂會衆曰、我子所羅門、乃耶和華所簡、今尚冲弱、而工程浩大、蓋此殿宇非爲人也、乃爲耶和華上帝也、
      verse: 1
    - text: 我旣竭力爲我上帝室、預備金銀銅鐵材木、俱適其用、且有瑪瑙、嵌石、花石、及諸寶石、與白石甚多、
      verse: 2
    - text: 因我慕我上帝室、故於所備建聖室外、以己所儲之金銀、獻於我上帝室、
      verse: 3
    - text: 卽俄斐之金三千他連得、煆煉之銀七千他連得、以蓋諸室之壁、
      verse: 4
    - text: 以之製造金銀器皿、及工匠一切選作、今日孰樂獻己於耶和華乎、
      verse: 5
    - text: 於是諸族長、以色列支派之牧伯、千夫長、百夫長、及爲王督工者、皆樂輸焉、
      verse: 6
    - text: 爲建上帝室之用、共輸金五千他連得、金幣一萬、銀一萬他連得、銅一萬八千他連得、鐵十萬他連得、
      verse: 7
    - text: 凡有寶石、則獻入耶和華室之府庫、革順裔耶歇掌之、
      verse: 8
    - text: 衆旣盡心樂輸於耶和華、民則歡悅、大衞王亦欣喜弗勝、○
      verse: 9
    - text: 大衞在會衆前、稱頌耶和華曰、我祖以色列之上帝耶和華歟、爾宜稱頌、永世靡曁、
      verse: 10
    - text: 耶和華歟、爾爲尊大、具有權能榮耀、勝捷威嚴、凡在天在地者、悉屬乎爾、耶和華歟、國爲爾有、爾被高舉、爲萬有之首、
      verse: 11
    - text: 富貴由爾而來、爾治萬有、能力在於爾手、爾手使人昌大、賜衆以力、
      verse: 12
    - text: 我上帝歟、我稱謝爾、頌爾榮名、
      verse: 13
    - text: 我何人斯、我民爲誰、乃能如此樂輸、蓋萬物由爾而來、我儕以屬爾者獻於爾也、
      verse: 14
    - text: 我儕在爾前、爲遠人、爲羈旅、同於列祖、在世之日如影、無永存之希望、
      verse: 15
    - text: 我上帝耶和華歟、我儕爲爾聖名建室、所備多材、俱出爾手、皆爲爾有、
      verse: 16
    - text: 我上帝歟、我知爾鑒察人心、喜悅端正、凡此諸物、我以正心樂輸、我見爾民在此樂輸、亦欣喜焉、
      verse: 17
    - text: 我列祖亞伯拉罕、以撒、以色列之上帝、耶和華歟、願使爾名恆存此念、堅心於爾、
      verse: 18
    - text: 俾我子所羅門、盡心守爾誡命、法度典章、成此諸事、以我所備者建造殿宇、○
      verse: 19
    - text: 大衞謂會衆曰、當頌讚爾之上帝耶和華、會衆遂頌讚其列祖之上帝耶和華、俯首而拜耶和華與王、
      verse: 20
    - text: 翌日獻祭、奉燔祭於耶和華、牡犢一千、牡羊一千、羔羊一千、與其灌祭、又爲以色列衆獻祭甚多、
      verse: 21
    - text: 是日於耶和華前、式飲式食、喜樂不勝、復立大衞子所羅門爲王、膏之歸耶和華爲君、亦膏撒督爲祭司、
      verse: 22
    - text: 於是所羅門居耶和華所賜之位、繼父大衞爲王、無不亨通、以色列衆咸聽從之、
      verse: 23
    - text: 諸牧伯勇士、及大衞王衆子、皆服從所羅門王、
      verse: 24
    - text: 耶和華使所羅門於以色列衆前、極爲尊大、賜以威嚴、以色列之前王、咸不及之、○
      verse: 25
    - text: 耶西子大衞治以色列衆、
      verse: 26
    - text: 爲王四十年、在希伯崙七年、在耶路撒冷三十三年、
      verse: 27
    - text: 壽高年邁、富貴尊榮而逝、子所羅門嗣位、
      verse: 28
    - text: 大衞王事蹟之始末、載於先見撒母耳書、先知拿單書、先見迦得書、
      verse: 29
    - text: 其國事曁勇力、及彼與以色列、並諸國所歷之事、悉載之焉、
      verse: 30
  name: I Chronicles
- chapters:
  - chapter: 1
    verses:
    - text: 大衞子所羅門國位鞏固、其上帝耶和華偕之、使之甚爲昌大、
      verse: 1
    - text: 所羅門召以色列衆、千夫長、百夫長、士師、及以色列牧伯族長、咸至、
      verse: 2
    - text: 所羅門與會衆、往基遍之崇邱、蓋上帝之會幕在彼、卽耶和華僕摩西在曠野所造者、
      verse: 3
    - text: 惟上帝之匱、大衞已自基列耶琳、舁至特備之所、因大衞在耶路撒冷爲之張幕、
      verse: 4
    - text: 昔戶珥孫、烏利子比撒列所製之銅壇、亦在基遍、於耶和華幕前、所羅門與會衆詣之、
      verse: 5
    - text: 所羅門在耶和華會幕前之銅壇、獻千牲爲燔祭、○
      verse: 6
    - text: 是夕上帝見於所羅門、謂之曰、所欲我賜爾者、爾其求之、
      verse: 7
    - text: 所羅門曰、爾施鴻慈於我父大衞、使我繼之爲王、
      verse: 8
    - text: 耶和華上帝歟、今求爾踐所許我父大衞之言、斯民衆多、如地之塵、而爾立我爲其王、
      verse: 9
    - text: 祈賜我聰明智慧、使於民前出入、斯民若是之多、孰能聽其訟乎、
      verse: 10
    - text: 上帝諭所羅門曰、我立爾爲我民之王、爾有此心、不求資財、富有、尊榮、壽考、亦不求滅敵之命、惟求聰明智慧、能聽我民之訟、
      verse: 11
    - text: 我以聰明智慧錫爾、更賜資財、富有尊榮、爾前之王、未有若此、爾後之王、亦未有若此者也、
      verse: 12
    - text: 所羅門自基遍崇邱之會幕前、至耶路撒冷、治以色列、○
      verse: 13
    - text: 所羅門集車騎、有車一千四百、騎兵一萬二千、置於屯車之邑、並王都耶路撒冷、
      verse: 14
    - text: 王使金銀在耶路撒冷多如石、香柏多如谷中之桑、
      verse: 15
    - text: 所羅門之馬、來自埃及、乃王之商賈、依各羣之值而購者、
      verse: 16
    - text: 其購自埃及之車、每乘值銀六百舍客勒、每馬值銀一百五十舍客勒、赫族諸王、與亞蘭諸王、亦依其值、由此商賈而購之、
      verse: 17
  - chapter: 2
    verses:
    - text: 所羅門決意爲耶和華之名建室、亦爲己建宮室、
      verse: 1
    - text: 乃簡負荷者七萬、入山鑿石者八萬、督工者三千六百、
      verse: 2
    - text: 所羅門遣人謂推羅王希蘭曰、昔爾運香柏於我父大衞、以建宮室而居、今請爾亦如是待我、
      verse: 3
    - text: 我將爲我上帝耶和華之名建室、區別以歸之、焚芳品之香於其前、恆供陳設之餅、每朝夕、安息日、月朔、及我上帝耶和華之節期、奉獻燔祭、此乃以色列之常例、
      verse: 4
    - text: 我所欲建之室甚大、蓋我上帝大於諸神、
      verse: 5
    - text: 然孰能爲之建室哉、天與天上之天、不足容之、我何人斯、而爲之建室乎、第焚香於其前而已、
      verse: 6
    - text: 今求遣一巧匠、精於金銀銅鐵、及紫絳藍三色之工、並善雕刻者、與我父大衞於猶大及耶路撒冷、所備之巧匠同在、
      verse: 7
    - text: 又求自利巴嫩、運香柏松木檀木於我、我知爾僕、在利巴嫩善於伐木、我僕可與之偕、
      verse: 8
    - text: 多備材木、我所將建之室、廣大奇異、
      verse: 9
    - text: 爾僕伐木、我必予以小麥二萬歌珥、麰麥二萬歌珥、酒二萬罷特、油二萬罷特、
      verse: 10
    - text: 推羅王希蘭覆書於所羅門曰、耶和華惠愛其民、故立爾爲其王、
      verse: 11
    - text: 又曰、造天地之耶和華、以色列之上帝、宜頌美焉、賜大衞王智慧之子、賦以穎悟聰明、爲耶和華建室、爲己建宮室、
      verse: 12
    - text: 今我遣一巧匠、有聰明者詣爾、卽我父老希蘭、
      verse: 13
    - text: 乃但支派婦人之子、其父推羅人、精於金銀銅鐵石木、及紫藍絳三色、與細枲之工、又善雕刻、能搆巧思、爲之備所、俾與爾之巧匠、及爾父我主大衞之巧匠同在、
      verse: 14
    - text: 我主所言之小麥麰麥、與酒及油、可運於僕、
      verse: 15
    - text: 我儕必伐木於利巴嫩、適爾所用、編之爲桴、浮海以達約帕、爾可運至耶路撒冷、○
      verse: 16
    - text: 所羅門核居以色列地之旅人、如其父大衞所爲、得十五萬三千六百人、
      verse: 17
    - text: 使七萬人負荷、八萬人入山鑿石、三千六百人督工、
      verse: 18
  - chapter: 3
    verses:
    - text: 所羅門肇建耶和華室、於耶路撒冷摩利亞山、卽耶和華見於其父大衞之所、大衞曾定其地、在耶布斯人阿珥楠禾場、
      verse: 1
    - text: 所羅門卽位四年二月二日、開始建造、
      verse: 2
    - text: 所羅門爲上帝室所砌之基、長六十肘、寬二十肘、俱循古度、
      verse: 3
    - text: 前廊長二十肘、寬與室等、高百二十肘、內蓋以精金、
      verse: 4
    - text: 大室之壁、蔽以柏木、蓋以精金、上刻椶樹與鏈之狀、
      verse: 5
    - text: 又飾室以寶石、使之華美、金皆巴瓦音所出、
      verse: 6
    - text: 室及梁閾壁門、皆以金蓋之、壁上鏤基路伯、
      verse: 7
    - text: 又造至聖所、長二十肘、與室之寬相等、其寬亦二十肘、蓋以精金、用金六百他連得、
      verse: 8
    - text: 金釘五十舍客勒、樓閣亦蓋以金、
      verse: 9
    - text: 至聖所內、按作像法、製基路伯二、包之以金、
      verse: 10
    - text: 其翮共長二十肘、左者一翮長五肘、及於室壁、一翮亦長五肘、接於右者之翮、
      verse: 11
    - text: 右者一翮長五肘、及於室壁、一翮亦長五肘、接於左者之翮、
      verse: 12
    - text: 二基路伯各張其翮、共長二十肘、面室而立、
      verse: 13
    - text: 以藍紫絳三色之縷、及細枲布作㡘、上繡基路伯、
      verse: 14
    - text: 室前作二柱、高三十五肘、柱頂高五肘、
      verse: 15
    - text: 又作鏈、置於柱頂、作石榴一百、繫於鏈上、
      verse: 16
    - text: 其柱立於室前、左一右一、右名雅斤、左名波阿斯、
      verse: 17
  - chapter: 4
    verses:
    - text: 又作銅壇、長二十肘、寬二十肘、高十肘、
      verse: 1
    - text: 鑄一銅海、其式維圓、高五肘、徑十肘、圍三十肘、
      verse: 2
    - text: 其下四周、有匏瓜環之、每肘十瓜、瓜爲二行、與海同鑄、
      verse: 3
    - text: 海有十二牛負之、北向三、西向三、南向三、東向三、海在其上、牛後內向、
      verse: 4
    - text: 海厚一掌、邊製如盂、式若百合花、可容三千罷特、
      verse: 5
    - text: 又作盤十、右置五、左置五、以備浣濯、屬燔祭之物滌於其中、惟祭司則濯於銅海、
      verse: 6
    - text: 以金作燈臺十、循其定式、置於殿內、右五左五、
      verse: 7
    - text: 作几十、置於殿內、右五左五、作金盂百、
      verse: 8
    - text: 更造祭司院、與大院、及院門、包門以銅、
      verse: 9
    - text: 置海於殿右、東邊南向、
      verse: 10
    - text: 戶蘭亦製釜鏟盂、爲所羅門王在上帝室所作者、悉竣厥工、
      verse: 11
    - text: 卽柱二、柱上之球與頂各二、覆柱球之網二、
      verse: 12
    - text: 石榴四百、繫於二網、網各二行、以覆柱頂二球、
      verse: 13
    - text: 又製諸座、及座上之盤、
      verse: 14
    - text: 銅海一、及其下之牛十二、
      verse: 15
    - text: 釜鏟鍤、及耶和華室之諸器、皆父老戶蘭、以光潔之銅、爲所羅門王製之、
      verse: 16
    - text: 在約但平原、疎割撒利但間膠土之地鑄之、
      verse: 17
    - text: 所羅門所製之器、其數甚多、所用之銅、輕重未詳、
      verse: 18
    - text: 所羅門作上帝室之諸器、及金壇與陳餅之几、
      verse: 19
    - text: 燈臺與其盞、循其常例、燃於內殿前、俱以精金製之、
      verse: 20
    - text: 其花與盞及剪、以純金而製、
      verse: 21
    - text: 鑷盂匙鼎、以精金而製、室門與至聖所之扉、及室之扉、皆以金作之、
      verse: 22
  - chapter: 5
    verses:
    - text: 所羅門爲耶和華室、所作之工已竣、遂攜其父大衞所獻之金銀、及諸器皿、置於上帝室之府庫、○
      verse: 1
    - text: 所羅門集以色列長老、支派之長、及以色列牧伯、咸至耶路撒冷、欲舁耶和華約匱、自大衞城、卽錫安城而上、
      verse: 2
    - text: 七月節期、以色列衆咸集王所、
      verse: 3
    - text: 諸長老旣至、利未人遂舁匱、
      verse: 4
    - text: 利未人祭司舁匱及會幕、與幕中諸聖器而上、
      verse: 5
    - text: 所羅門王與所集之以色列會衆、咸在匱前、獻牛羊爲祭、其多不可勝數、
      verse: 6
    - text: 祭司舁耶和華約匱入於內殿、卽至聖所、基路伯翮下、
      verse: 7
    - text: 二基路伯展翮於匱上、覆匱與杠、
      verse: 8
    - text: 其杠之長、在內殿前得見其末、惟殿外不得見之、迄今猶在、
      verse: 9
    - text: 匱內惟二石版、卽以色列人出埃及、耶和華與之立約、摩西在何烈山所置者、此外別無他物、
      verse: 10
    - text: 衆祭司出聖所、蓋所在之祭司、俱已自潔、不守其班列也、
      verse: 11
    - text: 利未人謳歌者亞薩、希幔、耶杜頓、與其衆子昆弟、皆衣細枲、立於壇東、執鈸及琴與瑟、又有祭司百二十人、偕立而吹角、
      verse: 12
    - text: 吹角者、謳歌者、協意諧聲、讚美稱謝耶和華、依其角鈸樂器、揚聲讚美耶和華曰、惟耶和華爲善、慈惠永存、斯時耶和華室爲雲所充、
      verse: 13
    - text: 祭司因雲之故、不能侍立奉事、蓋耶和華之榮光充上帝室也、
      verse: 14
  - chapter: 6
    verses:
    - text: 維時、所羅門曰、耶和華曾云、必居於幽深之處、
      verse: 1
    - text: 惟我爲爾建室、俾爾永居、
      verse: 2
    - text: 王乃回顧、爲以色列會衆祝嘏、會衆咸立、
      verse: 3
    - text: 王曰、以色列之上帝耶和華、宜頌美焉、昔以口諭我父大衞者、今以手成之、
      verse: 4
    - text: 彼曰、自我導我民出埃及地、於以色列支派中、我未嘗簡一邑以建室、爲我寄名之所、亦未嘗簡一人、爲我民以色列之君、
      verse: 5
    - text: 惟簡耶路撒冷、爲我寄名之所、又簡大衞治我民以色列、
      verse: 6
    - text: 我父大衞、有意爲以色列上帝耶和華之名建室、
      verse: 7
    - text: 耶和華諭之曰、爾欲爲我名建室、此意誠善、
      verse: 8
    - text: 然爾不可建室、惟爾所生之子、將爲我名建室、
      verse: 9
    - text: 今耶和華成其所言、蓋我循其所許、起而繼父大衞、居以色列國位、又爲以色列上帝耶和華之名建室、
      verse: 10
    - text: 置匱於其中、內有耶和華之約、卽與以色列人所立者、○
      verse: 11
    - text: 所羅門立於耶和華壇前、以色列會衆咸在、王乃張手、
      verse: 12
    - text: 所羅門曾造銅臺、長五肘、寬五肘、高三肘、置於院中、遂立其上、在以色列會衆前、屈膝而跪、向天張手、
      verse: 13
    - text: 曰、以色列之上帝耶和華歟、在天在地、無神可比、爾僕克盡厥心、行於爾前、爾爲之踐約施恩、
      verse: 14
    - text: 爾許爾僕我父大衞之言應矣、爾口許之、而手成之、有如今日、
      verse: 15
    - text: 以色列之上帝耶和華歟、爾許爾僕我父大衞曰、若爾子孫謹愼己道、遵守我律、如爾所行、則爾必不乏人、居以色列國位、今求踐爾所言、
      verse: 16
    - text: 以色列之上帝耶和華歟、爾與爾僕大衞所言者、願爾成之、
      verse: 17
    - text: 然上帝豈眞與世人同居於地乎、天與天上之天、不足容爾、況我所建之室乎、
      verse: 18
    - text: 惟願我之上帝耶和華、垂顧爾僕之禱告祈求、俯聽僕在爾前之籲禱、
      verse: 19
    - text: 願爾之目、晝夜垂顧此室、卽爾所言寄名之所、俯聽爾僕向此所祈、
      verse: 20
    - text: 爾僕與爾民以色列、向此祈禱時、求爾自天爾之居所垂聽、而加赦宥、
      verse: 21
    - text: 人若獲罪於鄰、令其發誓、則至此室、在爾壇前發誓、
      verse: 22
    - text: 求爾自天垂聽、訊鞫爾僕、惡者報之、依其所行、報於其首、義者義之、如其義以賞之、
      verse: 23
    - text: 如爾民以色列、因獲罪爾、敗於敵前、回轉而認爾名、在此室禱告祈求於爾、
      verse: 24
    - text: 願爾自天垂聽、赦爾民以色列之罪、導之歸爾賜彼及其列祖之地、
      verse: 25
    - text: 民獲罪爾、致天閉塞不雨、遭爾罰時、若向此祈禱、而認爾名、改悔厥罪、
      verse: 26
    - text: 求爾在天垂聽、赦宥爾僕及爾民以色列之罪、誨以當行之善道、降雨於爾地、卽爾所錫爾民爲業者、
      verse: 27
    - text: 如斯土有饑饉疫癘、五穀枯槁霉爛、或有蝻蝗蚱蜢、或有仇敵犯境、圍其城邑、無論何災何疾、
      verse: 28
    - text: 爾民以色列、或一人、或衆人、自覺其殃其苦、若向此室張手、無論何所禱、何所祈、
      verse: 29
    - text: 願爾自天爾之居所垂聽、而加赦宥、爾知其心、循各人所行而報之、世人之心、惟爾知之、
      verse: 30
    - text: 使其在爾賜我列祖之地、畢生寅畏爾、遵行爾道、
      verse: 31
    - text: 至於外族、不屬爾民以色列者、爲爾大名、能手奮臂、自遠方來、向此室祈禱、
      verse: 32
    - text: 求爾自天爾之居所垂聽、依外族所祈者而行、使天下億兆、咸知爾名、而寅畏爾、如爾民以色列然、亦知我所建之室、以爾名稱之、
      verse: 33
    - text: 如爾民奉爾所遣、無論何途、出與敵戰、向爾所簡之邑、及我爲爾名所建之室、祈禱於爾、
      verse: 34
    - text: 願爾自天聽其禱告祈求、而保其義、
      verse: 35
    - text: 夫人未有不干罪者、如爾民獲罪於爾、因爾震怒、付之於敵、虜至異域、或遠或近、
      verse: 36
    - text: 如在俘囚之地、思念改悔、懇求於爾曰、我儕犯罪、悖逆作惡、
      verse: 37
    - text: 在敵人虜者之地、一心一意歸爾、向其故土、爾所賜其列祖者、與爾所簡之邑、及我爲爾名所建之室祈禱、
      verse: 38
    - text: 願爾自天爾之居所、聽其禱告祈求、而保其義、寬恕干犯於爾之民、
      verse: 39
    - text: 我上帝歟、在此之禱、願爾啟目顧之、側耳聽之、
      verse: 40
    - text: 耶和華上帝歟、願爾興起、與有權力之匱、入爾安息之所、耶和華上帝歟、願爾之祭司被以拯救、願爾之聖民樂於福祉、
      verse: 41
    - text: 耶和華上帝歟、爾之受膏者、勿厭棄之、所施爾僕大衞之恩寵、尚其垂念焉、
      verse: 42
  - chapter: 7
    verses:
    - text: 所羅門祈禱旣畢、火降自天、焚其燔祭與他祭、耶和華之榮光充滿其室、
      verse: 1
    - text: 因耶和華之榮光充耶和華室、祭司不能入焉、
      verse: 2
    - text: 以色例衆目覩火降、與耶和華之榮光在於室上、則俯伏於鋪石處、崇拜稱謝耶和華曰、惟彼爲善、慈惠永存、
      verse: 3
    - text: 時、王與民衆獻祭於耶和華前、
      verse: 4
    - text: 所羅門王獻牛二萬二千、羊十二萬、如是、王與民衆區別上帝之室爲聖、
      verse: 5
    - text: 諸祭司循職侍立、利未人亦然、執耶和華之樂器、乃大衞稱謝耶和華所製、因其慈惠水存、藉利未人頌讚時所用者、祭司對衆吹角、以色列人咸立、
      verse: 6
    - text: 所羅門亦區別耶和華室前院中爲聖、於此獻燔祭、及酬恩祭之脂、因其所製之銅壇、不足以容燔祭素祭與脂也、
      verse: 7
    - text: 所羅門與以色列衆、自哈馬道、至埃及溪、集爲大會、守節期七日、
      verse: 8
    - text: 第八日設肅會、以守別壇爲聖之禮七日、又守節期七日、
      verse: 9
    - text: 七月二十三日、王遣民衆、各歸其幕、因耶和華施恩於大衞、與所羅門、及其民以色列、皆中心歡悅焉、○
      verse: 10
    - text: 所羅門建耶和華室、及王宮室告成、於耶和華室、及己宮室、凡其心所欲作者、盡皆順遂、而竣厥工、
      verse: 11
    - text: 是夕耶和華見於所羅門、諭之曰、我聞爾祈、而簡此所、以爲祀我之室、
      verse: 12
    - text: 若我使天閉塞不雨、或使蝻蝗食其土產、或使疫癘行於我民、
      verse: 13
    - text: 如我民以我名而稱者、自卑而禱、求我之面、離其惡行、我必自天垂聽、赦宥其罪、而治其地、
      verse: 14
    - text: 在此之禱、我必啟目顧之、側耳聽之、
      verse: 15
    - text: 蓋我已簡斯室、區別爲聖、使永爲我寄名之所、我目我心、必恆在此、
      verse: 16
    - text: 如爾行於我前、克肖爾父大衞、遵我所命、守我典章律例、
      verse: 17
    - text: 我必固爾國位、依我與爾父大衞所立之約曰、爾不乏人、治以色列、
      verse: 18
    - text: 若爾背逆、棄我所示爾之典章誡命、往事他神、而崇拜之、
      verse: 19
    - text: 我必自我所賜之地、拔其根株、棄此爲我名區別爲聖之室、而不之顧、使於列國中、作諺語、爲話柄、
      verse: 20
    - text: 此室雖高、凡過之者、必駭異曰、耶和華曷如是待此地此室乎、
      verse: 21
    - text: 則將應之曰、昔其上帝耶和華、導其列祖出埃及、彼乃棄之、歸向他神、崇拜奉事之、故降是災於彼、
      verse: 22
  - chapter: 8
    verses:
    - text: 所羅門建耶和華室、及己宮室、歷二十年、
      verse: 1
    - text: 厥後、重建戶蘭所予諸邑、使以色列人居之、○
      verse: 2
    - text: 所羅門往攻哈馬瑣巴、取之、
      verse: 3
    - text: 在曠野建達莫、在哈馬建府庫之邑、
      verse: 4
    - text: 又建上伯和崙、下伯和崙、俱爲保障之邑、有垣、有門、有楗、
      verse: 5
    - text: 又建巴拉、及諸府庫之邑、車乘之邑、騎兵之邑、又在耶路撒冷、利巴嫩、與所轄全地、凡所欲建則建之、
      verse: 6
    - text: 斯土所遺赫人、亞摩利人、比利洗人、希未人、耶布斯人、非屬以色列族、
      verse: 7
    - text: 卽以色列人所未滅者、所羅門徵其子孫服役、迄於今日、
      verse: 8
    - text: 惟以色列人、所羅門不使之服役、乃爲戰士、軍長、及車騎之長、
      verse: 9
    - text: 所羅門有監工者二百五十人、以督操作之衆、
      verse: 10
    - text: 所羅門攜法老女、自大衞城、至爲彼所建之宮、蓋曰、我后不得居以色列王大衞之宮、因耶和華匱所至之處、皆爲聖地、○
      verse: 11
    - text: 所羅門在廊前所建耶和華之壇、獻燔祭於耶和華、
      verse: 12
    - text: 循摩西之命、依其日所宜、於安息日、月朔、及年中三節、除酵節、七七節、構廬節獻之、
      verse: 13
    - text: 又遵其父大衞之例、定祭司之班次、以供役事、又定利未人之職任、使掌頌讚、亦在祭司前供事、循每日所宜、又立閽人、循其班次、以守各門、是乃上帝僕大衞所命、
      verse: 14
    - text: 王所命祭司及利未人、或掌府庫、或理他事、皆莫之違、
      verse: 15
    - text: 所羅門建耶和華室、自築基以迄告成、工材俱備、於是耶和華室完備無缺、○
      verse: 16
    - text: 時、所羅門往以東地、至濱海之以旬迦別、及以祿、
      verse: 17
    - text: 戶蘭藉其臣僕遣舟、及諳於航海之僕至、其僕與所羅門之僕、偕往俄斐、得金四百五十他連得、運至所羅門王、
      verse: 18
  - chapter: 9
    verses:
    - text: 示巴女王聞所羅門之名譽、則往耶路撒冷、欲以難語試之、從者甚衆、有駝負香品、及黃金甚多、亦有寶石、見所羅門、悉以中心所存者與之言、
      verse: 1
    - text: 其所問者、所羅門俱答之、無有一事不明、而不告之、
      verse: 2
    - text: 示巴女王見所羅門之智慧、所建之宮室、
      verse: 3
    - text: 筵席之餚饌、羣臣之坐次、衆僕之侍立、與其服飾、酒政與其服飾、及陞耶和華室之階、則神爲之奪、
      verse: 4
    - text: 謂王曰、我在我國、所聞爾之行爲智慧、洵不誣也、
      verse: 5
    - text: 我未至而目擊、則不信其言、今知爾之智慧廣大、所告我者、猶未及半、爾之實蹟、越於我所聞之名譽、
      verse: 6
    - text: 爾之羣臣、爾之衆僕、恆侍爾前、聞爾智慧、其有福矣、
      verse: 7
    - text: 爾上帝耶和華悅爾、置於其國位、爲爾上帝耶和華爲王、宜頌美焉、蓋爾上帝愛以色列、欲永固之、故立爾爲其王、施行公義、
      verse: 8
    - text: 於是示巴女王以黃金一百二十他連得、香品甚多、及厥寶石、饋所羅門王、所饋王之香品、未有若此者也、
      verse: 9
    - text: 戶蘭僕與所羅門僕、自俄斐運金者、亦運檀木寶石、
      verse: 10
    - text: 王以檀木、爲耶和華室及王宮作臺、又爲謳歌者作琴與瑟、在猶大地、從未見若此者、
      verse: 11
    - text: 所羅門王依女王所饋而遺之、凡其所欲所求、悉予之、遂與其臣僕返故土、○
      verse: 12
    - text: 所羅門歲得金六百六十六他連得、
      verse: 13
    - text: 此外、又有商賈所進之金、亞拉伯列王及其牧伯、亦進金銀於所羅門、
      verse: 14
    - text: 所羅門王以煉金作盾二百、每盾需金六百舍客勒、
      verse: 15
    - text: 又以煉金作干三百、每干需金三百舍客勒、王置於利巴嫩林宮、
      verse: 16
    - text: 又以象牙製大寶座一、包以精金、
      verse: 17
    - text: 其階六級、有金足几、與座相連、座之左右有扶手、二獅旁立、
      verse: 18
    - text: 六級各有二獅、左一右一、共十有二、他國未有若是之製也、
      verse: 19
    - text: 所羅門王所有之爵、悉以金製、利巴嫩林宮諸器、皆爲精金、當所羅門時、銀不爲貴、
      verse: 20
    - text: 因王有舟、與戶蘭僕同往他施、其舟三年一返、載金銀、象牙、猿猴、孔雀而歸、
      verse: 21
    - text: 所羅門王之貨財與智慧、超乎天下列王、
      verse: 22
    - text: 天下列王、咸求見所羅門、以聽其智慧、卽上帝賦於其心者、
      verse: 23
    - text: 各進貢物、卽金器銀器、衣服軍械、香品馬騾、歲有定例、
      verse: 24
    - text: 所羅門有服車之馬四千廐、騎兵一萬二千、置於屯車之邑、及王都耶路撒冷、
      verse: 25
    - text: 所羅門統轄諸王、自大河至非利士地、延及埃及界、
      verse: 26
    - text: 王使銀在耶路撒冷如石、香柏多如谷中之桑、
      verse: 27
    - text: 有爲所羅門驅馬、自埃及與列國而至、○
      verse: 28
    - text: 所羅門其餘事蹟之始末、載於先知拿單書、與示羅人亞希雅預言之書、及先見易多論尼八子耶羅波安、啟示之書、
      verse: 29
    - text: 所羅門在耶路撒冷爲以色列全族之王、歷四十年、
      verse: 30
    - text: 與其列祖偕眠、葬於父大衞城、子羅波安嗣位、
      verse: 31
  - chapter: 10
    verses:
    - text: 羅波安往示劍、因以色列衆至彼、欲立之爲王、
      verse: 1
    - text: 昔尼八子耶羅波安避所羅門王、遁於埃及居焉、旣聞此事、則返、
      verse: 2
    - text: 民衆遣人招之、遂與以色列衆、來見羅波安曰、
      verse: 3
    - text: 爾父使我儕負軛艱苦、爾其輕爾父之重軛、與艱苦之役事、我則服事爾、
      verse: 4
    - text: 曰、越三日、復來見我、民乃去、
      verse: 5
    - text: 其父所羅門存日、有侍其前之耆老、羅波安王與之議曰、汝有何謀、以答斯民、
      verse: 6
    - text: 僉曰、如爾恩待斯民、使其心悅、答以善言、則必永爲爾僕、
      verse: 7
    - text: 惟王違棄耆老之謀、與侍其前、偕己同長之少者謀、
      verse: 8
    - text: 曰、斯民謂我云、爾父加我之軛、求爾輕之、汝有何謀、以答斯民、
      verse: 9
    - text: 偕彼同長之少者曰、斯民謂爾云、爾父使我負重軛、求爲我輕之、可答之曰、我之小指、巨於我父之腰、
      verse: 10
    - text: 我父使爾負重軛、我必益之、我父責爾以鞭、我則責爾以蠍、
      verse: 11
    - text: 越三日、耶羅波安與民衆、咸詣羅波安、循王所命、越三日復來見我之言、
      verse: 12
    - text: 羅波安王以厲詞答之、違棄耆老之謀、
      verse: 13
    - text: 依少者之謀、告之曰、我父使爾負重軛、我必益之、我父責爾以鞭、我則責爾以蠍、
      verse: 14
    - text: 王不聽民所求、是事由於上帝、以應耶和華藉示羅人亞希雅、告尼八子耶羅波安之言、
      verse: 15
    - text: 以色列衆見王不聽、則謂王曰、我與大衞何與、我於耶西子無業、以色列人歟、爾其歸幕、大衞家歟、爾其自顧、以色列人遂歸其幕、
      verse: 16
    - text: 惟居猶大諸邑之以色列人、羅波安爲其王、
      verse: 17
    - text: 羅波安王遣司力役之哈多蘭至以色列人、以色列人以石擊斃之、羅波安王亟登車、遁於耶路撒冷、
      verse: 18
    - text: 於是以色列人叛大衞家、至於今日、
      verse: 19
  - chapter: 11
    verses:
    - text: 羅波安至耶路撒冷、集猶大與便雅憫家、所簡戰士、十有八萬、欲與以色列戰、俾國復歸於己、
      verse: 1
    - text: 耶和華諭上帝僕示瑪雅曰、
      verse: 2
    - text: 告猶大王、所羅門子羅波安、及猶大便雅憫地之以色列人曰、
      verse: 3
    - text: 耶和華云、勿往與昆弟戰、其各歸家、蓋是事由於我也、衆從耶和華言而歸、不往攻耶羅波安、
      verse: 4
    - text: 羅波安居耶路撒冷、建邑於猶大、以爲保障、
      verse: 5
    - text: 卽伯利恆、以坦、提哥亞、
      verse: 6
    - text: 伯夙、梭哥、亞杜蘭、
      verse: 7
    - text: 迦特、瑪利沙、西弗、
      verse: 8
    - text: 亞多萊音、拉吉、亞細加、
      verse: 9
    - text: 瑣拉、亞雅倫、希伯崙、皆在猶大便雅憫爲堅城、
      verse: 10
    - text: 羅波安鞏固諸保障、中置軍長、儲備糧食、與油及酒、
      verse: 11
    - text: 備干戈於諸邑、使之固甚、猶大便雅憫咸屬之、
      verse: 12
    - text: 遍以色列之祭司利未人、自四境來歸之、
      verse: 13
    - text: 利未人離其鄉里產業、至猶大及耶路撒冷、因耶羅波安與其衆子逐之、不容其供祭司職、奉事耶和華、
      verse: 14
    - text: 耶羅波安爲崇邱、與牡山羊像、及所製之牛犢、設立祭司、
      verse: 15
    - text: 以色列各支派中、凡專心尋求以色列之上帝耶和華者、皆隨利未人至耶路撒冷、祭其列祖之上帝耶和華、
      verse: 16
    - text: 固猶大國、強所羅門子羅波安之勢、歷至三年、因其三年遵行大衞與所羅門之道也、○
      verse: 17
    - text: 羅波安娶大衞子耶利摩女瑪哈拉爲后、又娶耶西子以利押女亞比孩、
      verse: 18
    - text: 亞比孩生耶烏施、示瑪利雅、撒罕、
      verse: 19
    - text: 後娶押沙龍女瑪迦、生亞比雅、亞太、細撒、示羅密、
      verse: 20
    - text: 羅波安娶后妃十八、嬪嬙六十、生子二十八、女六十、惟愛押沙龍女瑪迦、過諸后妃、
      verse: 21
    - text: 羅波安立瑪迦子亞比雅爲冢子、冠諸昆弟、蓋欲立之爲王也、
      verse: 22
    - text: 羅波安行事明敏、散置諸子於猶大便雅憫四境之堅城、且厚賜糧食、爲之多覓配偶、
      verse: 23
  - chapter: 12
    verses:
    - text: 羅波安國固己強、乃棄耶和華之法律、以色列衆效之、
      verse: 1
    - text: 羅波安王五年、埃及王示撒來攻耶路撒冷、因其獲罪於耶和華也、
      verse: 2
    - text: 示撒率車千二百乘、騎兵六萬、自埃及所從之衆、路比人、蘇基人、古實人、不可勝數、
      verse: 3
    - text: 取猶大之堅城、遂至耶路撒冷、
      verse: 4
    - text: 猶大牧伯、緣示撒故、集於耶路撒冷、先知示瑪雅、來見羅波安與牧伯曰、耶和華云、爾曹棄我、故我遺爾於示撒手、
      verse: 5
    - text: 王與牧伯自卑曰、耶和華乃義、
      verse: 6
    - text: 耶和華見其自卑、則諭示瑪雅曰、彼旣自卑、我不滅之、必稍施拯救、不藉示撒手、洩我怒於耶路撒冷、
      verse: 7
    - text: 惟彼衆必爲示撒僕、使知服我之役、與服列邦之役孰愈、
      verse: 8
    - text: 於是埃及王示撒來攻耶路撒冷、奪耶和華室及王宮之寶物、悉攜之去、亦奪所羅門所製之金干、
      verse: 9
    - text: 羅波安王作銅干代之、付於守宮門之侍衞長、
      verse: 10
    - text: 王入耶和華室時、侍衞至而執干、後則反諸侍衞之室、
      verse: 11
    - text: 因王自卑、耶和華之怒遂息、不加殄滅、且在猶大中、尚有善事存焉、
      verse: 12
    - text: 羅波安王自強、爲王於耶路撒冷、其卽位時、年四十有一、在耶路撒冷、卽耶和華於以色列諸支派中、所簡寄名之邑、爲王歷十七年、其母名拿瑪、亞捫人也、
      verse: 13
    - text: 羅波安行惡、因不致志尋求耶和華、
      verse: 14
    - text: 羅波安事蹟之始末、載於先知示瑪雅、與先見易多之史記、羅波安與耶羅波安、常相戰鬬、
      verse: 15
    - text: 羅波安與其列祖偕眠、葬於大衞城、子亞比雅嗣位、
      verse: 16
  - chapter: 13
    verses:
    - text: 耶羅波安王十八年、亞比雅卽位、爲猶大王、
      verse: 1
    - text: 在耶路撒冷爲王三年、其母名米該亞、基比亞人烏列女也、亞比雅與耶羅波安戰、
      verse: 2
    - text: 亞比雅率所簡英勇之戰士四十萬、耶羅波安率所簡壯健之勇士八十萬、列陳逆之、
      verse: 3
    - text: 亞比雅立於以法蓮山地之洗瑪臉岡、曰、耶羅波安及以色列衆、其聽我言、
      verse: 4
    - text: 以色列之上帝耶和華曾立鹽約、以以色列國永賜大衞、及其子孫、爾豈不知乎、
      verse: 5
    - text: 乃大衞子所羅門之僕、尼八子耶羅波安、起而叛其主、
      verse: 6
    - text: 無賴之匪徒糾集從之、恃強以攻所羅門子羅波安、時羅波安冲弱、不能禦之、
      verse: 7
    - text: 今爾有意敵大衞子孫所治耶和華之國、爾之人數甚多、且有耶羅波安爲爾所製金犢、以爲神者偕爾、
      verse: 8
    - text: 爾曹非逐耶和華之祭司、亞倫後裔、及利未人、爲己立祭司、循異邦之例乎、凡人攜牡犢一、牡羊七而來、自爲區別、則可爲祭司、以奉虛無之神、
      verse: 9
    - text: 至於我儕、耶和華爲我上帝、我未棄之、亦有奉事耶和華之祭司、亞倫子孫、及利未人、供其役事、
      verse: 10
    - text: 每朝夕獻燔祭芳品、奉於耶和華、列陳設餅於精金之几、有金燈臺與盞、每夕燃之、蓋我儕守我上帝耶和華之命、惟爾曹棄之、
      verse: 11
    - text: 上帝偕我、爲我首領、其祭司吹角、向爾發聲示警、以色列人歟、勿與爾列祖之上帝耶和華戰、蓋爾必不利達也、
      verse: 12
    - text: 耶羅波安設伏於猶大人後、於是以色列人在前、伏兵在後、
      verse: 13
    - text: 猶大人回顧、見其前後列陳、則籲耶和華、祭司吹角、
      verse: 14
    - text: 猶大人號呼、是時上帝擊耶羅波安及以色列衆、於亞比雅曁猶大人前、
      verse: 15
    - text: 以色列人遁、上帝付之猶大人手、
      verse: 16
    - text: 亞比雅與其民大行殺戮、以色列之選兵、隕沒者五十萬、
      verse: 17
    - text: 是時以色列人降服、猶大人獲勝、因賴其列祖之上帝耶和華也、
      verse: 18
    - text: 亞比雅追襲耶羅波安、奪取數邑、卽伯特利與其鄉里、耶沙拿與其鄉里、以法拉音與其鄉里、
      verse: 19
    - text: 亞比雅存日、耶羅波安不復振興、耶和華擊之而死、
      verse: 20
    - text: 惟亞比雅日強、娶后妃十四、生子二十二、女十六、
      verse: 21
    - text: 亞比雅其餘事蹟、及其言行、皆載於先知易多傳、
      verse: 22
  - chapter: 14
    verses:
    - text: 亞比雅與其列祖偕眠、葬於大衞城、子亞撒嗣位、其在位時、國享平康、凡歷十年、
      verse: 1
    - text: 亞撒行其上帝耶和華所視爲善爲正者、
      verse: 2
    - text: 除異邦之祭壇與崇邱、毀柱像、斫木偶、
      verse: 3
    - text: 命猶大人尋求其列祖之上帝耶和華、行其法律誡命、
      verse: 4
    - text: 除猶大諸邑之崇邱與日像、其時國享平康、
      verse: 5
    - text: 於猶大建堅城、其地平靖、數年息戰、蓋耶和華錫以綏安、
      verse: 6
    - text: 亞撒謂猶大人曰、我儕當建斯邑、周築城垣、建樓、置門與楗、地尚屬我、因我尋求我上帝耶和華、旣尋求之、則賜我四境平康、於是建築順利、
      verse: 7
    - text: 亞撒之軍、出自猶大執干戈者三十萬、出自便雅憫執盾挽弓者二十八萬、皆勇士也、
      verse: 8
    - text: 古實人謝拉率軍百萬、車三百乘、出而攻之、至瑪利沙、
      verse: 9
    - text: 亞撒出迓、列陳於洗法谷、在瑪利沙、
      verse: 10
    - text: 亞撒籲其上帝耶和華曰、耶和華歟、在強者弱者之間、爾外無助者、我上帝耶和華、尚其助我、我惟爾是恃、奉爾之名來禦斯衆、耶和華歟、爾爲我之上帝、勿容人勝爾、
      verse: 11
    - text: 耶和華乃擊古實人、於亞撒及猶大人前、古實人遁、
      verse: 12
    - text: 亞撒與所偕之民衆、追之至基拉耳、古實人隕沒者甚衆、不復成軍、因敗於耶和華及其軍前、猶大人獲其貨財甚多、
      verse: 13
    - text: 又擊基拉耳四周之邑、以耶和華使之恐懼故也、諸邑多有貨財、猶大人刧掠之、
      verse: 14
    - text: 又擊羣畜之牢、取羊駝無數、歸耶路撒冷、
      verse: 15
  - chapter: 15
    verses:
    - text: 上帝之神感俄德子亞撒利雅、
      verse: 1
    - text: 乃出迎亞撒、謂之曰、亞撒及猶大便雅憫衆歟、其聽我言、爾若從耶和華、耶和華則偕爾、爾若求之、則必遇之、爾若棄彼、彼必棄爾、
      verse: 2
    - text: 以色列人無眞神、無訓誨之祭司、亦無法律、爲日已久、
      verse: 3
    - text: 惟遭難時、則歸向以色列之上帝耶和華、尋求而遇之、
      verse: 4
    - text: 爾時、人之出入、不得平康、列國居民、大受騷擾、
      verse: 5
    - text: 國攻國、邑攻邑、互相糜爛、蓋上帝以諸難擾之也、
      verse: 6
    - text: 其強乃心、勿弱厥手、緣爾所爲、必獲其賞、
      verse: 7
    - text: 亞撒聞俄德子先知亞撒利雅之預言、則強厥志、於猶大便雅憫全地、及以法蓮山地所得之邑、除諸可憎之物、重修廊前耶和華之壇、
      verse: 8
    - text: 集猶大便雅憫衆、以及旅於其中之以法蓮人、瑪拿西人、西緬人、蓋以色列人見上帝耶和華偕亞撒、歸之者甚衆、
      verse: 9
    - text: 亞撒十五年三月、衆集於耶路撒冷、
      verse: 10
    - text: 是日於所獲之物中、以牛七百、羊七千、獻於耶和華、
      verse: 11
    - text: 立約、一心一意尋求其列祖之上帝耶和華、
      verse: 12
    - text: 凡不尋求以色列之上帝耶和華者、無論尊卑男女、必致之死、
      verse: 13
    - text: 乃大聲而呼、吹角與笳、向耶和華而誓、
      verse: 14
    - text: 猶大人咸喜此誓、因其盡心而誓、盡意尋求耶和華而遇之、耶和華亦錫之四境綏安、
      verse: 15
    - text: 亞撒王貶其祖母瑪迦太后之位、因其爲亞舍拉作可憎之像、亞撒乃斫其像、搗之爲粉、焚於汲淪溪濱、
      verse: 16
    - text: 惟以色列中之崇邱、尚未去之、然亞撒之心、畢生專一、
      verse: 17
    - text: 以父及己所獻之金銀與器皿、進奉於上帝室、
      verse: 18
    - text: 嗣後至亞撒三十五年、不復有戰事、
      verse: 19
  - chapter: 16
    verses:
    - text: 亞撒三十六年、以色列王巴沙上攻猶大、建拉瑪、使人不得出入於猶大王亞撒所、
      verse: 1
    - text: 亞撒取耶和華室及王宮府庫之金銀、饋於居大馬色之亞蘭王便哈達曰、
      verse: 2
    - text: 爾我有約、如昔爾父與我父然、今我饋爾金銀、請廢爾與以色列王巴沙之約、使之去我、
      verse: 3
    - text: 便哈達從亞撒王之言、遣其軍長、攻以色列之邑、乃擊以雲、但、亞伯瑪音、及拿弗他利府庫之邑、
      verse: 4
    - text: 巴沙聞之、遂不建拉瑪、止其工作、
      verse: 5
    - text: 亞撒王率猶大衆、取巴沙建拉瑪之木石、以建迦巴與米斯巴、
      verse: 6
    - text: 是時先見哈拿尼詣猶大王亞撒、謂之曰、因爾恃亞蘭王、不恃爾之上帝耶和華、故亞蘭王之軍脫於爾手、
      verse: 7
    - text: 古實人、路比人、其軍非甚大乎、車騎非至多乎、因爾恃耶和華、彼則付於爾手、
      verse: 8
    - text: 蓋耶和華之目遍及天下、凡專心向之者、必顯其力以助之、爾所行者愚也、今而後爾必有戰事、
      verse: 9
    - text: 亞撒因此怒先見、囚之於獄、斯時又虐民中數人、
      verse: 10
    - text: 亞撒事蹟之始末、載於猶大以色列列王紀、
      verse: 11
    - text: 亞撒爲王三十九年、足疾甚劇、遘疾時、不求耶和華、而求醫士、
      verse: 12
    - text: 在位四十一年而卒、與列祖偕眠、
      verse: 13
    - text: 葬於大衞城、在己所鑿之墓、置於牀、充以諸香品、卽依調香法所製者、又爲之焚物甚多、
      verse: 14
  - chapter: 17
    verses:
    - text: 亞撒子約沙法嗣位、自強、以禦以色列族、
      verse: 1
    - text: 駐兵於猶大之堅城、置戍於猶大地、及其父亞撒所得以法蓮之邑、
      verse: 2
    - text: 耶和華偕之、緣循厥祖大衞始初之道、不求巴力、
      verse: 3
    - text: 惟求其父之上帝、遵其誡命、不效以色列人所行、
      verse: 4
    - text: 緣此、耶和華鞏固其國、猶大人咸進貢、富有貨財、大得尊榮、
      verse: 5
    - text: 奮志行耶和華之道、且除猶大之崇邱與木偶、
      verse: 6
    - text: 在位三年、遣其牧伯便亥伊勒、俄巴底、撒迦利雅、拿坦業、米該亞、往猶大諸邑訓民、
      verse: 7
    - text: 並遣利未人示瑪雅、尼探雅、西巴第雅、亞撒黑、示米拉末、約拿單、亞多尼雅、多比雅、駝巴多尼雅、又有祭司以利沙瑪、約蘭偕之、
      verse: 8
    - text: 衆乃攜耶和華律書、巡行猶大諸邑訓民、
      verse: 9
    - text: 耶和華使猶大四周之國畏懼、不與約沙法戰、
      verse: 10
    - text: 非利士人有獻物貢銀於約沙法、亞拉伯人獻牡綿羊七千七百、牡山羊七千七百、
      verse: 11
    - text: 約沙法日漸強大、在猶大建保障、及府庫之邑、
      verse: 12
    - text: 在猶大各城多有工作、在耶路撒冷有英武之士、
      verse: 13
    - text: 循其宗族、其數如左、猶大之千夫長、押拿爲首、率勇士三十萬、
      verse: 14
    - text: 其次、軍長約哈難、率二十八萬、
      verse: 15
    - text: 其次、細基利子亞瑪斯雅、樂獻己於耶和華、率勇士二十萬、
      verse: 16
    - text: 便雅憫有勇士以利雅大、率執弓持干者二十萬、
      verse: 17
    - text: 其次、約薩拔、率備戰者十八萬、
      verse: 18
    - text: 斯衆皆役事於王、此外、王又置人於猶大之堅城、
      verse: 19
  - chapter: 18
    verses:
    - text: 約沙法富有貨財、大得尊榮、與亞哈聯姻、
      verse: 1
    - text: 越數年、往撒瑪利亞見亞哈、亞哈爲彼與從者、宰牛羊甚多、聳其同往基列拉末、
      verse: 2
    - text: 以色列王亞哈謂猶大王約沙法曰、爾願與我偕往基列拉末乎、曰、爾我無異、我民如爾民、必偕爾以戰、
      verse: 3
    - text: 約沙法謂以色列王曰、請先諮諏耶和華、
      verse: 4
    - text: 以色列王乃集先知四百人、謂之曰、我往基列拉末以戰、可否、曰、往哉、上帝必付之於王手、
      verse: 5
    - text: 約沙法曰、在此、非尚有耶和華之先知、可詢之乎、
      verse: 6
    - text: 以色列王曰、尚有一人、音拉子米該雅、可藉之詻諏耶和華、然我憾之、因其論我之預言、有凶而無吉、約沙法曰、王勿言是、
      verse: 7
    - text: 以色列王召一宦者、曰、速令音拉子米該雅至、
      verse: 8
    - text: 以色列王與猶大王約沙法、各衣朝服、坐於位、在撒瑪利亞邑門之場、衆先知預言於其前、
      verse: 9
    - text: 基拿拿子西底家曾製鐵角、曰、耶和華云、爾必以此角觸亞蘭人、至於盡滅、
      verse: 10
    - text: 衆先知亦如是預言曰、可往基列拉末、而得利達、耶和華將付之於王手、
      verse: 11
    - text: 往召米該雅之使謂之曰、諸先知衆口一辭、以吉語告王、請爾與彼同辭、告以吉語、
      verse: 12
    - text: 米該雅曰、我指維生之耶和華而誓、我上帝所諭者、我必言之、
      verse: 13
    - text: 旣至王前、王曰、米該雅、我儕往基列拉末以戰、可否、曰、可往、而得利達、敵必被付於爾手、
      verse: 14
    - text: 王曰、我須幾次囑爾、奉耶和華名與我言、惟以誠實乎、
      verse: 15
    - text: 曰、我觀以色列衆散布於山、猶羊無牧、耶和華云、斯衆無主、可各安歸其家、
      verse: 16
    - text: 以色列王謂約沙法曰、我豈不云、彼論我之預言、有凶無吉乎、
      verse: 17
    - text: 米該雅曰、其聽耶和華之言、我見耶和華坐於其位、天上萬軍咸侍左右、
      verse: 18
    - text: 耶和華曰、誰願誘以色列王亞哈、往基列拉末而隕沒乎、其一曰如此、其一曰如彼、
      verse: 19
    - text: 後有神出、立於耶和華前曰、我願誘之、曰、何以誘之、
      verse: 20
    - text: 曰、我將出爲誑言之神、在其衆先知之口、曰、爾往爲之、必成其事、
      verse: 21
    - text: 今耶和華以誑言之神、置爾衆先知之口、耶和華有言、將加禍於爾、
      verse: 22
    - text: 基拿拿子西底家、前批米該雅之頰、曰、耶和華之神自我往與爾言、由於何途、
      verse: 23
    - text: 曰、爾匿密室之日、則必見之、
      verse: 24
    - text: 以色列王曰、執米該雅、歸付邑宰亞們、及王子約阿施、
      verse: 25
    - text: 告之曰、王命拘此夫於獄、食以艱苦之餅、飲以艱苦之水、待我安歸、
      verse: 26
    - text: 米該雅曰、如爾安歸、則是耶和華未藉我而言、又曰、諸民、爾其聽之、○
      verse: 27
    - text: 以色列王與猶大王約沙法、往基列拉末、
      verse: 28
    - text: 以色列王謂約沙法曰、我將改裝入陳、惟爾當衣王服、以色列王遂改裝、二人入陳、
      verse: 29
    - text: 亞蘭王曾命車長曰、尊卑俱勿與戰、惟與以色列王而已、
      verse: 30
    - text: 車長見約沙法、則曰、此乃以色列王也、遂轉戰之、約沙法號呼、耶和華上帝助之、使敵去之、
      verse: 31
    - text: 車長見非以色列王、則返而不追、
      verse: 32
    - text: 有人偶爾挽弓、射中以色列王甲縫、王謂御者曰、我重傷矣、旋車載我出軍、
      verse: 33
    - text: 是日戰勢劇烈、以色列王強立於軍、以禦亞蘭人、至於日夕、日入時乃卒、
      verse: 34
  - chapter: 19
    verses:
    - text: 猶大王約沙法安歸耶路撒冷、而返其宮、
      verse: 1
    - text: 先見哈拿尼子耶戶出迓曰、爾助惡人、愛憾耶和華者、宜乎、因此、耶和華之怒及爾、
      verse: 2
    - text: 然爾尚有善事在焉、卽除境內之木偶、致志尋求上帝也、○
      verse: 3
    - text: 約沙法居耶路撒冷、後巡民間、自別是巴至以法蓮山地、令民復歸其列祖之上帝耶和華、
      verse: 4
    - text: 且立士師於境內、在猶大之堅城、諸邑皆然、
      verse: 5
    - text: 謂士師曰、愼爾所行、蓋爾聽訟非爲人、乃爲耶和華、爾行鞫時、耶和華與爾偕焉、
      verse: 6
    - text: 當寅畏耶和華、愼爾所爲、因我上帝耶和華無不義、不偏視、不受賄也、
      verse: 7
    - text: 約沙法亦立利未人與祭司、及以色列族長於耶路撒冷、爲耶和華行鞫聽訟、居於耶路撒冷、
      verse: 8
    - text: 王命之曰、爾當寅畏耶和華、專心誠實行此、
      verse: 9
    - text: 爾之昆弟居於各邑、如有訟事就爾、或爲流血、或犯法度誡命、典章律例、當訓戒之、免其獲罪於耶和華、致耶和華之怒及爾、與爾昆弟、爾依此而行、則無罪矣、
      verse: 10
    - text: 凡屬耶和華之事、大祭司亞瑪利雅總理之、凡屬王事、猶大族長、以實瑪利子西巴第雅總理之、利未人爲爾之有司、當強乃志而行、願耶和華與善者偕焉、
      verse: 11
  - chapter: 20
    verses:
    - text: 厥後、摩押人、亞捫人、及米烏尼人、來攻約沙法、
      verse: 1
    - text: 或告約沙法曰、有羣衆自海外亞蘭來攻爾、今在哈洗遜他瑪、卽隱基底、
      verse: 2
    - text: 約沙法懼、決意尋求耶和華、於猶大全地、宣告禁食、
      verse: 3
    - text: 猶大人自諸邑而來、會集尋求耶和華、
      verse: 4
    - text: 約沙法立於猶大及耶路撒冷會中、在耶和華室之新院前、
      verse: 5
    - text: 曰、我列祖之上帝耶和華歟、爾非天上上帝乎、爾非治萬民諸國乎、爾手有能有力、無人能禦爾也、
      verse: 6
    - text: 我上帝歟、斯土居民、爾非逐於爾民以色列前、以此地錫予爾友亞伯拉罕之裔、至於永久乎、
      verse: 7
    - text: 彼乃居之、爲爾名而建聖所、
      verse: 8
    - text: 曰、災害若臨於我、或鋒刃懲罰、或疫癘饑饉、緣爾名在此室、我則立於此室與爾之前、因遇難而籲爾、爾必垂聽、而施救援、
      verse: 9
    - text: 試觀亞捫人、摩押人、及西珥山人、卽以色列族出埃及時、爾所禁侵其境、使轉離之、不加翦滅者、
      verse: 10
    - text: 今彼若何報我、乃來逐我、出爾所賜爲業之地、
      verse: 11
    - text: 我上帝歟、爾不懲之乎、我儕無力禦此攻我之衆、不知所爲、我目惟爾是望、
      verse: 12
    - text: 猶大人衆、與其妻室、子女孩提、咸立於耶和華前、
      verse: 13
    - text: 耶和華之神於會中、感利未人亞薩裔、瑪探雅玄孫、耶利曾孫、比拿雅孫、撒迦利雅子雅哈悉、
      verse: 14
    - text: 乃曰、猶大人衆、耶路撒冷居民、約沙法王、爾其聽之、耶和華告爾云、勿緣斯衆、畏葸恐惶、蓋此戰不在爾、乃在上帝也、
      verse: 15
    - text: 明日彼衆由洗斯阪而上、爾可下而迎之、必遇之於谷口、耶魯伊勒野前、
      verse: 16
    - text: 爾無庸戰、當列陳而立、觀耶和華之救援、猶大與耶路撒冷人歟、勿畏葸、勿恐惶、明日出而禦之、蓋耶和華與爾偕焉、
      verse: 17
    - text: 約沙法俯首面地、猶大人衆、與耶路撒冷居民、俯伏於耶和華前、而崇拜之、
      verse: 18
    - text: 哥轄可拉二族之利未人起立、頌讚以色列之上帝耶和華、其聲甚大、
      verse: 19
    - text: 翌日、民衆夙興、往提哥亞野、出時、約沙法立而言曰、猶大人與耶路撒冷居民歟、宜聽我言、信爾之上帝耶和華、則必堅立、信其先知、則必亨通、
      verse: 20
    - text: 約沙法旣與民議、遂立人謳歌耶和華、衣聖服行於軍前曰、當稱謝耶和華、以其慈惠永存、
      verse: 21
    - text: 甫謳歌頌讚時、耶和華發伏兵、以敵來攻猶大之亞捫人、摩押人、及西珥山人、俱爲所擊、
      verse: 22
    - text: 蓋亞捫人、摩押人、起攻西珥山人、殺而滅之、旣殲西珥人、則自相殘殺、
      verse: 23
    - text: 猶大人至曠野戍樓、以望羣衆、見屍仆地、無一逃者、
      verse: 24
    - text: 約沙法與民來取敵人之物、在屍中得貨財珍寶甚多、剝屍所得、過於所能負荷、取之三日、物多故也、
      verse: 25
    - text: 越至四日、集於比拉迦谷、頌讚耶和華、故其地名曰比拉迦谷、至於今日、
      verse: 26
    - text: 約沙法率猶大與耶路撒冷人、歡然而歸耶路撒冷、因耶和華使之勝敵而喜也、
      verse: 27
    - text: 鳴琴鼓瑟吹角、至耶路撒冷、詣耶和華室、
      verse: 28
    - text: 列邦諸族聞耶和華擊以色列人之敵、無不畏懼上帝、
      verse: 29
    - text: 約沙法之國平康、以其上帝錫之四境綏安也、○
      verse: 30
    - text: 約沙法爲猶大王、卽位時、年三十有五、在耶路撒冷爲王、歷二十五年、其母名阿蘇巴、示利希女也、
      verse: 31
    - text: 約沙法循其父亞撒之道、不偏離之、行耶和華所悅、
      verse: 32
    - text: 惟崇邱未廢、民未決志歸其列祖之上帝、
      verse: 33
    - text: 約沙法其餘事蹟之始末、俱載於哈拿尼子耶戶書、入於以色列列王紀、○
      verse: 34
    - text: 此後、猶大王約沙法、與以色列王亞哈謝聯盟、亞哈謝行惡特甚、
      verse: 35
    - text: 約沙法與之協和、造舟於以旬迦別、欲往他施、
      verse: 36
    - text: 瑪利沙人多大瓦子以利以謝、向約沙法預言曰、因爾與亞哈謝聯盟、耶和華必毀爾之所造、於是舟破、不能往他施、
      verse: 37
  - chapter: 21
    verses:
    - text: 約沙法與列祖偕眠、同葬於大衞城、子約蘭嗣位、
      verse: 1
    - text: 約蘭弟、約沙法子、亞撒利雅、耶歇、撒迦利雅、亞撒利雅、米迦勒、示法提雅、皆以色列王約沙法子、
      verse: 2
    - text: 其父厚賜以金銀珍寶、及猶大之堅城、約蘭爲長子、故以國予之、
      verse: 3
    - text: 約蘭興起、得治其父之國、則自強霸、以刃戮其諸弟、及以色列牧伯數人、
      verse: 4
    - text: 約蘭卽位時、年三十有二、在耶路撒冷爲王、凡歷八年、
      verse: 5
    - text: 循以色列列王之道、效亞哈家所爲、蓋娶亞哈女爲后、行耶和華所惡、
      verse: 6
    - text: 然耶和華不欲滅大衞家、因與大衞立約、許以永賜燈光於彼、爰及子孫、
      verse: 7
    - text: 當約蘭時、以東叛猶大、脫於其手、立王自治、
      verse: 8
    - text: 約蘭率軍長、及所有之車而往、以東人圍之、約蘭夜起擊之、及其車長、
      verse: 9
    - text: 如是以東叛猶大、至於今日、立拿亦同時而叛、因約蘭違棄其列祖之上帝耶和華也、
      verse: 10
    - text: 且建崇邱於猶大山、使耶路撒冷居民狥欲、誘惑猶大人、
      verse: 11
    - text: 有先知以利亞之書至曰、爾祖大衞之上帝耶和華云、因爾不循爾父約沙法、與猶大王亞撒之道、
      verse: 12
    - text: 乃從以色列列王之道、使猶大人及耶路撒冷居民狥欲、如亞哈家然、又戮爾父家諸弟、愈於爾者、
      verse: 13
    - text: 耶和華必以巨災擊爾民、與爾妻孥、及凡所有、
      verse: 14
    - text: 爾必患腸疾甚劇、日卽墜脫、○
      verse: 15
    - text: 耶和華激非利士人、與附近古實之亞拉伯人、來攻約蘭、
      verse: 16
    - text: 侵入猶大、掠王宮之貨財、虜其諸子后妃、除季子約哈斯外、一子靡遺、
      verse: 17
    - text: 此後、耶和華使約蘭患腸疾、莫能療治、
      verse: 18
    - text: 厥疾纏綿、越二年腸墜、痛極而卒、其民不爲之焚物、如昔之爲其列祖然、
      verse: 19
    - text: 約蘭卽位時、年三十有二、在耶路撒冷爲王、凡歷八年、逝世無人思慕、葬於大衞城、不在列王之墓、
      verse: 20
  - chapter: 22
    verses:
    - text: 耶路撒冷居民立約蘭季子亞哈謝、繼之爲王、因與亞拉伯人同來攻營之羣衆、殺約蘭諸子之長者、故亞哈謝爲王、
      verse: 1
    - text: 其卽位時、年二十有二、在耶路撒冷爲王、僅歷一年、其母名亞他利雅、暗利女孫也、
      verse: 2
    - text: 亞哈謝循亞哈家之道、蓋其母主謀、使之行惡、
      verse: 3
    - text: 行耶和華所惡、如亞哈家然、其父沒後、亞哈家爲之主謀、致其淪喪、
      verse: 4
    - text: 且從亞哈家之謀、偕以色列王亞哈子約蘭、往基列拉末、與亞蘭王哈薛戰、約蘭爲亞蘭人所傷、
      verse: 5
    - text: 返耶斯列、療其在拉末與亞蘭王哈薛戰時、所受之傷、猶大王約蘭子亞撒利雅、因其疾病、下耶斯列視之、
      verse: 6
    - text: 亞哈謝往見約蘭而淪亡、乃由於上帝、蓋彼旣至、則偕約蘭出迎寧示子耶戶、卽耶和華所膏、以滅亞哈家者、
      verse: 7
    - text: 耶戶懲罰亞哈家時、遇猶大牧伯、與服事亞哈謝之諸姪、遂殺之、
      verse: 8
    - text: 亞哈謝匿於撒瑪利亞、耶戶索之、人執而解於耶戶前殺之、爲之殯葬、曰、約沙法盡心尋求耶和華、此其子也、亞哈謝家無力保其國祚、○
      verse: 9
    - text: 亞哈謝母亞他利雅見子已死、起而殲滅猶大王室、
      verse: 10
    - text: 約蘭王女、亞哈謝妹、祭司耶何耶大妻約示巴於見殺之王子中、竊亞哈謝子約阿施出、與其乳媼藏於寢室、以避亞他利雅、免其被殺、
      verse: 11
    - text: 偕匿於上帝室、歷有六年、亞他利雅治理斯土、
      verse: 12
  - chapter: 23
    verses:
    - text: 越至七年、耶何耶大自強、召百夫長、耶羅罕子亞撒利雅、約哈難子以實瑪利、俄備得子亞撒利雅、亞大雅子瑪西雅、細基利子以利沙法、與之立約、
      verse: 1
    - text: 衆乃遍行猶大、自猶大諸邑、集利未人、及以色列族長、咸至耶路撒冷、
      verse: 2
    - text: 會衆在上帝室與王立約、耶何耶大謂衆曰、王子必當嗣位、循耶和華論大衞子孫之言、
      verse: 3
    - text: 今當如是而行、祭司及利未人安息日入值者、三分之一爲司閽、
      verse: 4
    - text: 三分之一守王宮、三分之一守基址門、民衆在耶和華室院、
      verse: 5
    - text: 祭司及供役之利未人爲聖、可入耶和華室、其外不許他人入之、民衆當守耶和華所命、
      verse: 6
    - text: 利未人各執器械而環王、凡入室者、必殺之、王出入時、必偕之、
      verse: 7
    - text: 利未人與猶大衆、皆遵祭司耶何耶大之命、各率其人、安息日入值退值者、蓋祭司耶何耶大不令退值之班歸也、
      verse: 8
    - text: 祭司耶何耶大以上帝室大衞王之戈盾干、予百夫長、
      verse: 9
    - text: 使民衆各執器械而立、自室右至室左、附壇與室、在王四周、
      verse: 10
    - text: 遂導王子出、加冕於其首、予以法律、立之爲王、耶何耶大及其子膏之、衆曰、願王萬歲、
      verse: 11
    - text: 亞他利雅聞民奔走頌王之聲、則入耶和華室、至於民所、
      verse: 12
    - text: 望見王立於室門柱側、百夫長與吹角者、侍於王側、四境之民歡欣吹角、謳歌者以樂器和衆頌美、亞他利雅裂衣、呼曰、叛矣、叛矣、
      verse: 13
    - text: 祭司耶何耶大率統軍之百夫長出、命曰、由隊伍之間擁之出、隨其後者、必殺以刃、蓋祭司曰、勿殺之於耶和華室、
      verse: 14
    - text: 遂辟易而出之、至附近馬門之王宮、殺之於彼、○
      verse: 15
    - text: 耶何耶大與民及王立約、必爲耶和華之民、
      verse: 16
    - text: 民衆皆往巴力廟毀之、摧其壇、碎其像、殺巴力之祭司瑪坦於壇前、
      verse: 17
    - text: 耶何耶大設官守耶和華室、使利未人祭司掌之、昔大衞分其班次於耶和華室、使獻燔祭於耶和華、循摩西律所載、歡呼謳歌、依大衞所定之例、
      verse: 18
    - text: 又立閽人守耶和華室門、凡不潔者、不許入之、
      verse: 19
    - text: 乃率百夫長、貴胄民長、以及四境之民、自耶和華室、導王而下、由上門入王宮、俾踐國位、
      verse: 20
    - text: 四境之民歡樂、邑內平康、亞他利雅見殺以刃、
      verse: 21
  - chapter: 24
    verses:
    - text: 約阿施卽位時、年七歲、在耶路撒冷爲王、歷四十年、其母名西比亞、別是巴人也、
      verse: 1
    - text: 祭司耶何耶大存日、約阿施行耶和華所悅、
      verse: 2
    - text: 耶何耶大爲之娶后妃二、誕生子女、
      verse: 3
    - text: 厥後、約阿施有意重修耶和華室、
      verse: 4
    - text: 乃召祭司及利未人、謂之曰、其往猶大諸邑、由以色列衆徵金、歲修爾上帝之室、當速成此事、而利未人延緩、
      verse: 5
    - text: 王召祭司長耶何耶大、謂之曰、曷不使利未人、由猶大及耶路撒冷、循耶和華僕摩西與以色列會衆所定、徵其稅金、爲法幕所用、
      verse: 6
    - text: 蓋惡婦亞他利雅之子、曾毀上帝室、以耶和華室中區別爲聖之物、奉於巴力、
      verse: 7
    - text: 於是王命造匱、置於耶和華室門外、
      verse: 8
    - text: 在猶大及耶路撒冷宣告、命納稅金、奉於耶和華、卽上帝僕摩西在曠野、所命以色列人者、
      verse: 9
    - text: 牧伯民衆、欣然攜金投匱、迨衆畢納、
      verse: 10
    - text: 利未人舁匱至王之有司、見金甚多、王之繕寫、與祭司長之屬吏、至而傾之、復置其所、日日如是、積金甚繁、
      verse: 11
    - text: 王與耶何耶大、以金予在耶和華室供役之人、俾雇瓦工木工、鐵工銅工、重修耶和華室、
      verse: 12
    - text: 諸工操作、逐漸修葺、使上帝室復其舊式、而鞏固之、
      verse: 13
    - text: 厥功告成、攜餘金至王與耶何耶大、以製耶和華室之器、供事獻祭所用、又作匙與金銀諸器、耶何耶大存日、國民恆獻燔祭於耶和華室、
      verse: 14
    - text: 耶何耶大壽高年邁而卒、時、百有三十歲、
      verse: 15
    - text: 葬於大衞城、在列王之中、因其行善於以色列人、奉事上帝、修其室也、
      verse: 16
    - text: 耶何耶大卒後、猶大牧伯詣王拜之、王從其言、
      verse: 17
    - text: 遂棄其列祖之上帝耶和華室、奉事亞舍拉及偶像、緣此罪戾、震怒及於猶大與耶路撒冷、
      verse: 18
    - text: 然耶和華仍遣先知導之歸己、先知戒之、而彼不聽、
      verse: 19
    - text: 上帝之神感祭司耶何耶大子撒迦利亞、乃立於上、告民曰、上帝云、爾何干耶和華之命、致不亨通、爾旣棄耶和華、彼亦棄爾、
      verse: 20
    - text: 民遂同謀、循王所命、以石擊斃之、於耶和華室院、
      verse: 21
    - text: 如是、約阿施王不憶其父耶何耶大相待之恩、而殺其子、臨死則曰、願耶和華鑒而究之、○
      verse: 22
    - text: 歲暮、亞蘭軍來攻約阿施、至猶大與耶路撒冷、殺民中諸牧伯、以所掠之貨財、送至大馬色王、
      verse: 23
    - text: 亞蘭來軍雖少、耶和華因民衆棄其列祖之上帝耶和華、付大軍於敵手、以懲約阿施、
      verse: 24
    - text: 會其疾甚、亞蘭人舍之而去、彼之臣僕同謀、爲其流祭司耶何耶大子之血、弒之於牀、葬於大衞城、惟不在列王之墓、
      verse: 25
    - text: 同謀者、乃亞捫婦示米押子撒拔、摩押婦示米利子約薩拔、
      verse: 26
    - text: 約阿施諸子之事、與約阿施所受之警戒、及重修上帝室之事、俱載於列王紀傳、子亞瑪謝嗣位、
      verse: 27
  - chapter: 25
    verses:
    - text: 亞瑪謝卽位時、年二十有五、在耶路撒冷爲王、歷二十九年、其母名約耶但、耶路撒冷人也、
      verse: 1
    - text: 亞瑪謝行耶和華所悅、惟心不專、
      verse: 2
    - text: 其國旣固、則誅弒其父王之臣、
      verse: 3
    - text: 而不殺其子、依摩西律書所載、耶和華命曰、勿因子而殺父、勿因父而殺子、各因己罪而死、
      verse: 4
    - text: 亞瑪謝集猶大與便雅憫衆、循其宗族、立千夫長、百夫長、又核其人數、自二十歲以上、得被簡能臨陳、執戈持干之戰士三十萬、
      verse: 5
    - text: 又以銀一百他連得、在以色列國募英勇之士十萬、
      verse: 6
    - text: 有上帝僕來見王曰、王歟、勿使以色列軍與爾偕往、蓋以色列族以法蓮之裔、耶和華不與之偕、
      verse: 7
    - text: 如爾必往、則奮勇以戰、惟上帝必使爾仆於敵前、因上帝有力助之、亦有力仆之也、
      verse: 8
    - text: 亞瑪謝謂上帝僕曰、我已以銀一百他連得、予以色列軍、將若何、曰、耶和華能以多於此者賜爾、
      verse: 9
    - text: 於是亞瑪謝區別自以法蓮而來之軍、遣之歸、彼衆甚怒猶大人、忿然而返、
      verse: 10
    - text: 亞瑪謝毅然率民而出、至鹽谷、殺西珥人一萬、
      verse: 11
    - text: 猶大族又生擒一萬、引至巖巔、擲之下而碎之、
      verse: 12
    - text: 亞瑪謝所遣歸之軍、不令偕往以戰者、攻猶大諸邑、自撒瑪利亞至伯和崙、殺人三千、刼物無算、○
      verse: 13
    - text: 亞瑪謝戮以東人而返、攜西珥族之神像、立爲己神、跪拜其前、向之焚香、
      verse: 14
    - text: 故耶和華怒亞瑪謝、遣先知告之曰、斯神未援其民於爾手、爾求之奚爲、
      verse: 15
    - text: 先知與王言時、王曰、我儕豈立爾爲王之謀士、爾休矣、何爲見撻、先知乃止、旣而曰、我知上帝決意滅爾、因爾行此、不聽我勸戒也、○
      verse: 16
    - text: 猶大王亞瑪謝與人謀、遣使見耶戶孫、約哈斯子、以色列王約阿施曰、來、爾我晤面、
      verse: 17
    - text: 以色列王約阿施遣使見猶大王亞瑪謝曰、利巴嫩之蒺藜、遣使謂利巴嫩之香柏曰、以爾女妻我子、有利巴嫩之野獸過之、踐其蒺藜、
      verse: 18
    - text: 爾謂我已擊以東人、乃心高而自誇、安居於家可耳、何爲招禍、以致傾覆、猶大與爾偕亡乎、
      verse: 19
    - text: 亞瑪謝弗聽、此乃由於上帝、欲付之於敵手、因其求以東神也、
      verse: 20
    - text: 以色列王約阿施遂上、與猶大王亞瑪謝、晤面於猶大之伯示麥、
      verse: 21
    - text: 猶大人敗於以色列人前、遁而歸幕、
      verse: 22
    - text: 以色列王約阿施、擒約哈斯孫、約阿施子、猶大王亞瑪謝於伯示麥、攜至耶路撒冷、毀其城垣、自以法蓮門、至城隅之門、凡四百肘、
      verse: 23
    - text: 取上帝室中、俄別以東所守之金銀與器皿、及王宮之貨財、並取人爲質、而返撒瑪利亞、○
      verse: 24
    - text: 以色列王約哈斯子約阿施卒後、猶大王約阿施子亞瑪謝、猶在世十五年、
      verse: 25
    - text: 亞瑪謝其餘事蹟之始末、俱載於猶大以色列列王紀、
      verse: 26
    - text: 自亞瑪謝離棄耶和華而後、有人在耶路撒冷謀叛、遂遁於拉吉、叛黨遣人追之、至拉吉弒之、
      verse: 27
    - text: 乃以馬負其屍、同列祖葬於猶大城、
      verse: 28
  - chapter: 26
    verses:
    - text: 猶大民衆立烏西雅、繼其父亞瑪謝爲王、時、年十有六歲、
      verse: 1
    - text: 亞瑪謝與列祖偕眠後、烏西雅恢復以祿、歸於猶大、而重建之、
      verse: 2
    - text: 烏西雅卽位時、年十有六歲、在耶路撒冷爲王、歷五十二年、其母名耶可利雅、耶路撒冷人也、
      verse: 3
    - text: 烏西雅行耶和華所悅、效其父亞瑪謝所爲、
      verse: 4
    - text: 當通曉上帝顯示之撒迦利亞存日、烏西雅決志尋求上帝、其尋求耶和華時、上帝使之亨通、
      verse: 5
    - text: 往攻非利士人、毀迦特雅比尼亞實突之城垣、在亞實突境內與非利士人中建邑、
      verse: 6
    - text: 上帝助其攻非利士人、與居姑珥巴力之亞拉伯人、及米烏尼族、
      verse: 7
    - text: 亞捫人納貢於烏西雅、烏西雅之聲名洋溢、至埃及界、因其甚強故也、
      verse: 8
    - text: 烏西雅在耶路撒冷建樓於隅門、谷門、城曲之處、而鞏固之、
      verse: 9
    - text: 亦建樓於曠野、及窪地平原、且多鑿井、以其羣畜多也、又在山地良田、有農夫與治葡萄者、以其悅農事也、
      verse: 10
    - text: 且有戰士一軍、分隊而出、循繕寫耶利、與營長瑪西雅所核之數、王之將帥哈拿尼雅轄之、
      verse: 11
    - text: 族長總數、計二千六百人、俱爲勇士、
      verse: 12
    - text: 率軍旅三十萬七千五百人、皆有勇力戰鬬、助王攻敵、
      verse: 13
    - text: 烏西雅爲其軍旅備干戈甲冑弓、與激射之石、
      verse: 14
    - text: 在耶路撒冷作機、乃巧匠所創、置於城樓角樓、以發矢與巨石、烏西雅之聲名傳及遠方、蓋得異常之助、至於強盛也、○
      verse: 15
    - text: 彼旣強盛、心則高傲、致行邪僻、干犯其上帝耶和華、入耶和華殿、欲焚香於香壇、
      verse: 16
    - text: 祭司亞撒利雅與耶和華之祭司八十人、俱爲勇者、隨之而入、
      verse: 17
    - text: 阻之曰、烏西雅歟、焚香於耶和華、非爾之職、乃亞倫子孫爲祭司、區別以焚香者之職、爾干罪矣、其出聖所、不得尊榮於上帝耶和華也、
      verse: 18
    - text: 烏西雅怒、執鼎焚香、其向祭司怒時、在耶和華室香壇側、祭司前、額忽生癩、
      verse: 19
    - text: 祭司長亞撒利雅與衆祭司觀之、見其額生癩、乃促之出、彼卽速出、因耶和華擊之也、
      verse: 20
    - text: 烏西雅王患癩至死、獨居異室、絕於耶和華室、其子約坦理家政、治國民、
      verse: 21
    - text: 烏西雅其餘事蹟之始末、亞摩斯子先知以賽亞記之、
      verse: 22
    - text: 烏西雅與列祖偕眠、因謂爲癩者、葬於王陵之田、列祖之側、子約坦嗣位、
      verse: 23
  - chapter: 27
    verses:
    - text: 約坦卽位時、年二十有五、在耶路撒冷爲王、歷十六年、其母名耶路沙、撒督女也、
      verse: 1
    - text: 約坦行耶和華所悅、效其父烏西雅所爲、惟弗入耶和華殿、民衆尚行邪僻、
      verse: 2
    - text: 約坦建耶和華室之上門、在俄斐勒城、多所建造、
      verse: 3
    - text: 於猶大山地建邑、亦在叢林建寨及樓、
      verse: 4
    - text: 與亞捫族王戰而獲勝、是年亞捫人納貢、銀一百他進得、小麥一萬歌珥、麰麥一萬歌珥、二年三年、納貢亦若是、
      verse: 5
    - text: 約坦行正道於其上帝耶和華前、以致強盛、
      verse: 6
    - text: 約坦其餘事蹟、及其戰績行爲、俱載於以色列猶大列王紀、
      verse: 7
    - text: 其卽位時、年二十有五、在耶路撒冷爲王、歷十六年、
      verse: 8
    - text: 與其列祖偕眠、葬於大衞城、子亞哈斯嗣位、
      verse: 9
  - chapter: 28
    verses:
    - text: 亞哈斯卽位時、年二十歲、在耶路撒冷爲王、歷十六年、不效其祖大衞、行耶和華所悅、
      verse: 1
    - text: 循以色列諸王之道、爲巴力鑄像、
      verse: 2
    - text: 焚香於欣嫩子谷、以火焚其子女、從異邦可憎之事、卽耶和華於以色列人前、所逐諸族之事、
      verse: 3
    - text: 且於崇邱、山岡之上、綠樹之下、獻祭焚香、
      verse: 4
    - text: 故其上帝耶和華付之於亞蘭王手、亞蘭人擊之、虜民甚衆、攜至大馬色、又付之於以色列王手、大行殺戮、
      verse: 5
    - text: 利瑪利子比加在猶大、一日間、殺十二萬人、俱爲勇士、因棄其列祖之上帝耶和華也、
      verse: 6
    - text: 以法蓮之勇士細基利、殺王子瑪西雅、理王室之押斯利甘、與王相以利加拿、
      verse: 7
    - text: 以色列族虜其同宗二十萬人、婦孺與焉、亦掠貨財甚多、攜至撒瑪利亞、
      verse: 8
    - text: 在彼有耶和華之先知名俄德、出迎返撒瑪利亞之軍、告之曰、爾列祖之上帝耶和華怒猶大、故付之於爾手、爾乃怒冲霄漢、大行殺戮、
      verse: 9
    - text: 今爾有意抑制猶大與耶路撒冷人、使爲僕婢、爾曹豈非亦獲罪於爾上帝耶和華乎、
      verse: 10
    - text: 今聽我言、遣歸爾所虜之同宗、蓋耶和華之烈怒及於爾矣、
      verse: 11
    - text: 以法蓮之族長數人、約哈難子亞薩利雅、米實利末子比利家、沙龍子耶希西家、哈得萊子亞瑪撒、咸起、抵禦自陳而返者、
      verse: 12
    - text: 曰、勿攜所虜之人入此、蓋爾所謀、乃使我獲罪於耶和華、益我罪過、我罪維大、烈怒及於以色列矣、
      verse: 13
    - text: 於是執兵之士、以所虜之人與貨財、留於牧伯及會衆前、
      verse: 14
    - text: 以上錄名之人遂起、攜被虜之衆、自所掠物中取衣、衣其裸者、又予之屨、供以飲食而膏之、弱者乘以驢、導往椶樹城耶利哥、至其昆弟、而返撒瑪利亞、○
      verse: 15
    - text: 是時亞哈斯王遣使求助於亞述王、
      verse: 16
    - text: 因以東人擊猶大、虜其人、
      verse: 17
    - text: 非利士人亦侵猶大窪地、及南方之城邑、取伯示麥、亞雅崙、基低羅、梭哥與其鄉里、亭納與其鄉里、瑾瑣與其鄉里、而居於彼、
      verse: 18
    - text: 緣以色列王亞哈斯放恣於猶大、干犯耶和華特甚、故耶和華使猶大卑弱、
      verse: 19
    - text: 亞述王提革拉毘尼色至、而不相助、反窘迫之、
      verse: 20
    - text: 亞哈斯取耶和華室、及王宮牧伯家之物、餽亞述王、仍無裨益、
      verse: 21
    - text: 亞哈斯王困苦之際、愈干犯耶和華、
      verse: 22
    - text: 祭大馬色卽擊之者之神、曰、亞蘭王之神旣助之、我亦祭之、俾其助我、然斯神使彼與以色列衆偕亡、
      verse: 23
    - text: 亞哈斯集上帝室之器碎之、扃閉室門、在耶路撒冷諸隅築壇、
      verse: 24
    - text: 在猶大諸邑作崇邱、焚香於他神、激其列祖之上帝耶和華怒、
      verse: 25
    - text: 亞哈斯其餘事蹟、及其所行、自始至終、俱載於猶大以色列列王紀、
      verse: 26
    - text: 亞哈斯與列祖偕眠、葬於耶路撒冷邑、不入以色列列王之墓、子希西家嗣位、
      verse: 27
  - chapter: 29
    verses:
    - text: 希西家卽位時、年二十有五、在耶路撒冷爲王、歷二十九年、其母名亞比雅、撒迦利雅女也、
      verse: 1
    - text: 希西家行耶和華所悅、效其祖大衞所爲、
      verse: 2
    - text: 元年正月、啟耶和華室門、而修理之、
      verse: 3
    - text: 召祭司利未人至、集於東場、
      verse: 4
    - text: 謂之曰、利未人歟、其聽我言、今當自潔、且潔爾列祖之上帝耶和華室、由聖所出其汚穢、
      verse: 5
    - text: 我列祖干罪、行我上帝耶和華所惡、而離棄之、轉背耶和華之居所、
      verse: 6
    - text: 閉其廊門、熄其燈、不在聖所焚香、獻燔祭於以色列之上帝、
      verse: 7
    - text: 故耶和華之怒、及於猶大與耶路撒冷、使之飄搖、令人驚駭嗤笑、如爾目擊、
      verse: 8
    - text: 因之我列祖仆於刃、我妻孥爲俘囚、
      verse: 9
    - text: 今我有意與以色列之上帝耶和華立約、俾其烈怒轉離我儕、
      verse: 10
    - text: 我子歟、今勿懈怠、蓋耶和華簡爾侍立其前、爲其執事、供役焚香、○
      verse: 11
    - text: 於是利未人哥轄族、亞瑪賽子瑪哈、亞撒利雅子約珥、米拉利族、亞伯底子基士、耶哈利勒子亞撒利雅、革順族、薪瑪子約亞、約亞子伊甸、
      verse: 12
    - text: 以利撒反裔申利、耶利、亞薩裔撒迦利雅、瑪探雅、
      verse: 13
    - text: 希幔裔耶歇、示每、耶杜頓裔示瑪雅、烏薛、咸起、
      verse: 14
    - text: 集其昆弟自潔、遵王循耶和華言所命、入潔耶和華室、
      verse: 15
    - text: 祭司亦入耶和華室內潔之、出其所有汚穢、置於院中、利未人舁至城外汲淪溪、
      verse: 16
    - text: 正月朔、始行潔事、至八日、及於耶和華之廊、潔耶和華室、又歷八日、至正月十六日、乃畢其事、
      verse: 17
    - text: 入覲希西家王曰、我儕已潔耶和華室、及燔祭壇與其器、陳餅之几與其器、
      verse: 18
    - text: 且亞哈斯爲王干罪時、所棄之器、我儕亦備具而潔之、今在耶和華壇前、○
      verse: 19
    - text: 希西家王夙興、集邑中牧伯、上耶和華室、
      verse: 20
    - text: 牽牡牛七、牡羊七、羔羊七、牡山羊七、爲國與聖所、及猶大人、獻爲贖罪祭、王命亞倫裔爲祭司者、獻於耶和華壇、
      verse: 21
    - text: 乃宰牡牛、祭司受血沃於壇、宰牡羊沃血於壇、宰羔羊沃血於壇、
      verse: 22
    - text: 遂牽爲贖罪祭之牡山羊、至王與會衆前、咸按手其上、
      verse: 23
    - text: 祭司宰之、以血爲贖罪祭獻於壇、爲以色列衆贖罪、蓋王有命、爲以色列衆獻燔祭與贖罪祭、
      verse: 24
    - text: 王使利未人執鈸、與琴及瑟、在耶和華室奏樂、循大衞與其先見迦得、及先知拿單所命、卽耶和華藉諸先知所命、
      verse: 25
    - text: 利未人執大衞之樂器而立、祭司亦執角而立、
      verse: 26
    - text: 希西家命獻燔祭於壇、始獻燔祭、同時而詠頌美耶和華之歌、以角與以色列王大衞之樂器和之、
      verse: 27
    - text: 會衆崇拜、謳歌者謳歌、吹角者吹角、至於燔祭獻畢、
      verse: 28
    - text: 獻祭旣畢、王與同在之衆、俯伏崇拜、
      verse: 29
    - text: 希西家王與牧伯命利未人、用大衞與先見亞薩之詞、頌美耶和華、衆乃欣然頌美、俯首而拜、
      verse: 30
    - text: 希西家曰、爾曹旣區別歸於耶和華、可前攜祭品、及感謝祭、入耶和華室、會衆遂攜祭品、及感謝祭而至、凡心願者、亦獻燔祭、
      verse: 31
    - text: 會衆所攜之燔祭、計牡牛七十、牡羊一百、羔羊二百、俱爲燔祭、獻於耶和華、
      verse: 32
    - text: 又獻區別之牲、牛六百、羊三千、
      verse: 33
    - text: 惟祭司尚寡、未能盡剝燔祭之牲、故其同族利未人助之、迨其事畢、亦待祭司自潔、蓋利未人誠心自潔、愈於祭司、
      verse: 34
    - text: 所獻燔祭甚多、酬恩祭之脂、及隨燔祭之酒亦多、於是耶和華室之役事俱備、
      verse: 35
    - text: 上帝爲民所備、希西家與民衆悅之、成事甚速、
      verse: 36
  - chapter: 30
    verses:
    - text: 希西家遣使往以色列及猶大地、並致書於以法蓮瑪拿西人、使之咸至耶路撒冷耶和華室、守逾越節、奉事以色列之上帝耶和華、
      verse: 1
    - text: 王與牧伯、及耶路撒冷會衆相議、於二月守逾越節、
      verse: 2
    - text: 其不能如期而守之、因自潔之祭司不足、民亦未集於耶路撒冷故也、
      verse: 3
    - text: 王與會衆視此爲善、
      verse: 4
    - text: 遂定命令、普告以色列、自別是巴至但、使至耶路撒冷、守逾越節、奉事以色列之上帝耶和華、蓋民素無多人、循所錄之例而守之、
      verse: 5
    - text: 於是郵傳者遵王命、傳王與牧伯之書於以色列、及猶大地、曰、以色列人歟、爾當復歸亞伯拉罕以撒以色列之上帝耶和華、俾其轉向爾曹、脫於亞述王手之遺民、
      verse: 6
    - text: 勿效爾列祖及昆弟、彼干犯其列祖之上帝耶和華、上帝棄之、令人驚駭、如爾目擊、
      verse: 7
    - text: 勿似爾列祖之強項、當歸順耶和華、入其永別爲聖之所、奉事爾上帝耶和華、俾其烈怒離爾、
      verse: 8
    - text: 如爾歸耶和華、則爾昆弟子女、必得矜恤於虜之者、再返斯土、蓋爾上帝耶和華仁慈矜憫、爾若歸之、必不轉面弗爾顧也、
      verse: 9
    - text: 郵傳者遍行以法蓮瑪拿西境、遞經諸邑、至西布倫、民乃哂而譏之、
      verse: 10
    - text: 惟亞設瑪拿西西布倫中、有人自卑、至耶路撒冷、
      verse: 11
    - text: 上帝亦感猶大衆、使其一心、遵王與牧伯循耶和華言所命、○
      verse: 12
    - text: 二月、民衆集於耶路撒冷、守除酵節、其數甚多、成爲大會、
      verse: 13
    - text: 衆起、盡除耶路撒冷之壇、及焚香之器、投於汲淪溪、
      verse: 14
    - text: 二月十四日、宰逾越節羔、祭司及利未人愧而自潔、攜燔祭入耶和華室、
      verse: 15
    - text: 循例各立其所、遵上帝僕摩西之律、祭司由利未人手、受血而沃之、
      verse: 16
    - text: 會中人多未自潔、故利未人爲不潔者宰逾越節羔、俾爲潔於耶和華前、
      verse: 17
    - text: 以法蓮、瑪拿西、以薩迦、西布倫、有多人未自潔、而食逾越節羔、不循所錄之例、希西家爲之禱曰、
      verse: 18
    - text: 凡人決心尋求其列祖之上帝耶和華、雖未依聖所之潔禮自潔、願善良之耶和華宥之、
      verse: 19
    - text: 耶和華允希西家所祈、而宥其民、
      verse: 20
    - text: 在耶路撒冷之以色列人、遂大歡樂、守除酵節七日、利未人及祭司、操聲宏之樂器、日頌耶和華、
      verse: 21
    - text: 利未人通達耶和華之役事、希西家以善言慰藉之、於是民食節肉、獻酬恩祭、稱謝其列祖之上帝耶和華、凡歷七日、
      verse: 22
    - text: 會衆相議更守七日、於是欣然守之、
      verse: 23
    - text: 猶大王希西家以牡牛一千、綿羊七千、賜會衆爲祭品、牧伯亦賜牡牛一千、綿羊一萬、時、祭司多自潔者、
      verse: 24
    - text: 猶大會衆、祭司利未人、與來自以色列地之會衆賓旅、及居猶大之賓旅、皆大欣喜、
      verse: 25
    - text: 在耶路撒冷有大樂焉、自以色列王大衞子所羅門時以來、未有若此者也、
      verse: 26
    - text: 利未人祭司起、爲民祝嘏、其聲蒙上帝垂聽、其禱達於天、上帝之聖所、
      verse: 27
  - chapter: 31
    verses:
    - text: 此事旣畢、在彼之以色列衆咸出、往猶大諸邑、碎其柱像、斫其木偶、毀其崇邱與壇、在猶大便雅憫以法蓮瑪拿西諸地、盡除滅之、以色列人乃返故邑、各歸其業、
      verse: 1
    - text: 希西家定祭司與利未人之班次、各循厥職、獻燔祭及酬恩祭、又在耶和華之營門、供役稱謝頌美、
      verse: 2
    - text: 亦定王產所出、以爲朝夕、及安息日、月朔、節期之燔祭、循耶和華律所載、
      verse: 3
    - text: 且命耶路撒冷居民、給祭司與利未人所應得者、俾其專心於耶和華之律、
      verse: 4
    - text: 王諭一出、以色列人輸以穀酒油蜜、及田所產初實甚多、更獻諸物之什一甚盛、
      verse: 5
    - text: 居猶大諸邑之以色列人、與猶大人、亦攜牛羊、及區別歸其上帝耶和華之物、獻其什一、積之成堆、
      verse: 6
    - text: 自三月始積、至七月而畢、
      verse: 7
    - text: 希西家與牧伯至、見其所積之堆、遂稱讚耶和華、及其民以色列、
      verse: 8
    - text: 希西家以所積之堆、詢祭司與利未人、
      verse: 9
    - text: 撒督家祭司長亞撒利雅對曰、自民始獻禮物、入耶和華室、我儕恆得足食、多有盈餘、蓋耶和華錫嘏其民、所餘卽此積也、
      verse: 10
    - text: 希西家命備屋於耶和華室、遂備之、
      verse: 11
    - text: 忠心攜入禮物、及所輸之什一、與區別之物、利未人歌楠雅司其事、其弟示每副之、
      verse: 12
    - text: 耶歇、亞撒細雅、拿哈、亞撒黑、耶利末、約撒拔、以列、伊斯瑪基雅、瑪哈、比拿雅爲督理、隸於歌楠雅、及其弟示每、遵希西家王、及上帝室宰亞撒利雅之命、
      verse: 13
    - text: 東門之閽者、利未人音拿子可利、掌樂獻上帝之禮物、以頒所獻耶和華之禮物、與至聖之物、
      verse: 14
    - text: 其所轄之伊甸、珉雅珉、耶書雅、示瑪雅、亞瑪利雅、示迦尼雅、在祭司諸邑、各有職任、循其班列、頒於昆弟、自尊逮卑、
      verse: 15
    - text: 錄入譜系、三歲以上之男而外、又頒於日入耶和華室、循其班列供役者、
      verse: 16
    - text: 又頒於祭司、循其宗族譜系、又頒於利未人、自二十歲以上、循其班次職任、
      verse: 17
    - text: 又頒於會衆之妻室子女、循其譜系、其人任職、自潔爲聖、
      verse: 18
    - text: 亞倫子孫、居邑郊之祭司、在各邑有錄名者、以所應得、頒於祭司之諸男、及載於譜系之利未人、
      verse: 19
    - text: 希西家在猶大全地、如是而行、爲其上帝耶和華所視爲善、爲正爲忠者、
      verse: 20
    - text: 凡其所行、或供上帝室之役、或遵律守誡、求其上帝、皆一心行之、無不亨通、
      verse: 21
  - chapter: 32
    verses:
    - text: 此忠誠之事後、亞述王西拿基立侵猶大、圍諸堅城、意欲破之、據爲己有、
      verse: 1
    - text: 希西家見西拿基立至、擬攻耶路撒冷、
      verse: 2
    - text: 則與牧伯勇士議、塞城外水泉、衆遂助之、
      verse: 3
    - text: 民集甚多、塞諸水泉、及流經斯土之溪、曰、亞述王來、焉得多水、
      verse: 4
    - text: 王強厥志、築其頹垣、建樓於上、城外復築城、鞏固大衞城之米羅、多製器械干盾、
      verse: 5
    - text: 立軍長以理民、集之於城門之場、以言慰之曰、
      verse: 6
    - text: 強乃心、壯乃志、勿因亞述王與所率之大軍、畏葸恐惶、蓋偕我者、較偕彼者尤大也、
      verse: 7
    - text: 偕彼者乃血肉之臂、偕我者乃我上帝耶和華、彼必助我、爲我戰爭、民恃猶大王希西家之言、○
      verse: 8
    - text: 厥後、亞述王西拿基立、與其全軍攻拉吉、遣其臣僕往耶路撒冷、告猶大王希西家、與在耶路撒冷之猶大人曰、
      verse: 9
    - text: 亞述王西拿基立云、爾何所恃、而待受困於耶路撒冷乎、
      verse: 10
    - text: 豈非希西家誘爾、致因飢渴而死乎、彼曰、我之上帝耶和華、必拯我於亞述王手、
      verse: 11
    - text: 此希西家、非廢上帝之崇邱與壇、命猶大及耶路撒冷人、惟在一壇崇拜、焚香於其上乎、
      verse: 12
    - text: 我與列祖何以待列邦之民、爾豈不知乎、列邦之神、能救其國脫於我手乎、
      verse: 13
    - text: 我列祖所滅諸國、其神誰拯其民脫於我手、爾之上帝、能拯爾脫於我手乎、
      verse: 14
    - text: 勿爲希西家所欺、勿爲所誘、勿信其言、蓋無一邦一族之神、能拯其民於我、及我列祖之手、況爾上帝、豈能拯爾脫於我手乎、
      verse: 15
    - text: 其臣更有謗上帝耶和華、及其僕希西家之言、
      verse: 16
    - text: 西拿基立致書毀以色列之上帝耶和華、謗之曰、列邦之神、旣未拯其民於我手、希西家之上帝、亦不得拯其民於我手、
      verse: 17
    - text: 其臣以猶大方言、高聲呼耶路撒冷城上之民、欲驚擾之、以取其城、
      verse: 18
    - text: 彼論耶路撒冷之上帝、同於人手所造列邦之神、
      verse: 19
    - text: 希西家王與亞摩斯子先知以賽亞、因此祈禱、向天呼籲、
      verse: 20
    - text: 耶和華遣使於亞述王營、滅其勇土、軍長將帥、亞述王蒙羞、返其故土、入其神廟、爲其親生之子所弒、
      verse: 21
    - text: 如是、耶和華救希西家、及耶路撒冷居民、脫於亞述王西拿基立、及諸敵之手、四周護之、
      verse: 22
    - text: 有多人至耶路撒冷、獻禮物於耶和華、且饋寶物於猶大王希西家、此後、希西家爲諸邦所尊崇、○
      verse: 23
    - text: 時、希西家遘疾瀕死、禱於耶和華、耶和華俞允之、示以異兆、
      verse: 24
    - text: 惟希西家不報所受之恩、中心高傲、以是震怒將及於彼、與猶大曁耶路撒冷、
      verse: 25
    - text: 然希西家抑其驕心、與耶路撒冷居民自卑、故希西家存日、耶和華之怒未及之、
      verse: 26
    - text: 希西家富有貨財、大得尊榮、備府庫以存金銀寶石、香品干盾、及諸珍器、
      verse: 27
    - text: 備倉廩以積穀、與酒及油、爲牲畜備闌、爲牛羊備牢、
      verse: 28
    - text: 又建城邑、多畜牛羊、蓋上帝賜其貲財豐盛也、
      verse: 29
    - text: 希西家又塞基訓之上源、引水直注大衞城西、凡希西家所行、無不亨通、
      verse: 30
    - text: 巴比倫牧伯遣使見希西家、詢其境內所見奇事、上帝離希西家、欲試之、以悉其心、
      verse: 31
    - text: 希西家其餘事蹟、與其善行、俱載於亞摩斯子先知以賽亞啟示之書、及猶大以色列列王紀、
      verse: 32
    - text: 希西家與列祖偕眠、葬於大衞裔之陵阪、卒時、猶大衆與耶路撒冷居民、皆尊崇之、子瑪拿西嗣位、
      verse: 33
  - chapter: 33
    verses:
    - text: 瑪拿西卽位時、年十有二、在耶路撒冷爲王、歷五十五年、
      verse: 1
    - text: 行耶和華所惡、從異邦可憎之事、卽耶和華於以色列人前、所逐諸族之事、
      verse: 2
    - text: 復建其父希西家所毀之崇邱、爲巴力建壇、作木偶、崇拜天象、而奉事之、
      verse: 3
    - text: 在耶和華室築壇、昔耶和華指此室而言曰、我名必永在耶路撒冷、
      verse: 4
    - text: 又在耶和華室二院中、爲天象築壇、
      verse: 5
    - text: 並在欣嫩子谷、使其子女經火、又行卜筮、用法術、行邪術、與憑鬼者及巫覡交、多行耶和華所惡、以激其怒、
      verse: 6
    - text: 又置所造雕像於上帝室、昔上帝諭大衞、及其子所羅門曰、此室及耶路撒冷、乃我於以色列支派中所簡者、必永寄我名於其中、
      verse: 7
    - text: 如以色列人遵行我藉摩西、所傳之法度、典章律例、則我不復移其足、離我所錫厥祖之地、
      verse: 8
    - text: 瑪拿西誘猶大及耶路撒冷居民、致其行惡、較耶和華於以色列人前、所滅之族尤甚、
      verse: 9
    - text: 耶和華諭瑪拿西與其民、惟彼不聽、
      verse: 10
    - text: 故耶和華使亞述王之軍長來攻之、執瑪拿西、繫之以鏈、以鈎鈎之、攜至巴比倫、
      verse: 11
    - text: 旣遭患難、則求其上帝耶和華、在其列祖之上帝前、自卑維甚、
      verse: 12
    - text: 禱耶和華、蒙其垂聽、而允所求、使返耶路撒冷、復其國位、瑪拿西始知耶和華爲上帝、○
      verse: 13
    - text: 嗣後、瑪拿西在大衞城谷中、基訓溪西、建築外垣、沿至魚門、周俄斐勒、建垣甚高、又於猶大之堅城置軍長、
      verse: 14
    - text: 去除異邦之神、與耶和華室中之像、倂在耶和華室之山、及耶路撒冷所建諸壇、悉擲於城外、
      verse: 15
    - text: 重建耶和華之壇、獻酬恩祭與感謝祭於上、命猶大人奉事以色列之上帝耶和華、
      verse: 16
    - text: 惟民仍獻祭於崇邱、而獨奉其上帝耶和華、
      verse: 17
    - text: 瑪拿西其餘事蹟、及禱其上帝之言、與先見奉以色列之上帝耶和華名、所諭之言、俱載於以色列列王紀、
      verse: 18
    - text: 其祈禱與蒙允、及其罪過、並未自卑以前、築崇邱、立木偶、設雕像之處、俱載於何賽之書、
      verse: 19
    - text: 瑪拿西與列祖偕眠、葬於己宮、子亞們嗣位、○
      verse: 20
    - text: 亞們卽位時、年二十有二、在耶路撒冷爲王、凡歷二年、
      verse: 21
    - text: 行耶和華所惡、效其父瑪拿西所爲、祭其父瑪拿西所造雕像、而奉事之、
      verse: 22
    - text: 不效其父瑪拿西自卑於耶和華前、干罪愈甚、
      verse: 23
    - text: 其臣僕叛、弒之於宮、
      verse: 24
    - text: 國民殺叛亞們王者、立其子約西亞、繼之爲王、
      verse: 25
  - chapter: 34
    verses:
    - text: 約西亞卽位時、年八歲、在耶路撒冷爲王、歷三十有一年、
      verse: 1
    - text: 行耶和華所悅、循其祖大衞之道、不偏左右、
      verse: 2
    - text: 在位之八年、尚幼冲、始求其祖大衞之上帝、十二年、始潔猶大及耶路撒冷、除其崇邱木偶、雕像鑄像、
      verse: 3
    - text: 民於其前毀巴力之壇、斫其上之日像、碎其木偶、雕像鑄像、搗之成粉、揚於祭者之塚、
      verse: 4
    - text: 焚其祭司之骨於壇、而潔猶大及耶路撒冷、
      verse: 5
    - text: 在瑪拿西、以法蓮、西緬、延及拿弗他利諸邑、與四周荒址、亦如是而行、
      verse: 6
    - text: 毀諸壇、碎木偶及雕像、搗之成粉、斫以色列遍地之日像、乃返耶路撒冷、○
      verse: 7
    - text: 約西亞十八年、旣潔地與殿、遣雅薩利雅子沙番、邑宰瑪西雅、繕寫約哈斯子約亞、修其上帝耶和華室、
      verse: 8
    - text: 其人遂詣大祭司希勒家、以奉於上帝室之金付之、此金乃司閽之利未人、自瑪拿西人、以法蓮人、以色列遺民、猶大與便雅憫衆、及耶路撒冷居民、所收集者、
      verse: 9
    - text: 乃付於督耶和華室之工作者、轉予工匠、用以修室、
      verse: 10
    - text: 卽予木工瓦工、購鑿成之石、與架木棟梁、以修猶大列王所毀之屋、
      verse: 11
    - text: 其人誠實操作、利未人、米拉利裔、雅哈俄巴底監督之、哥轄裔、撒迦利亞米書蘭、及善用樂器之利未人催督之、
      verse: 12
    - text: 兼轄負荷者、催督各等工役、亦有利未人爲繕寫、爲司事、爲閽人、
      verse: 13
    - text: 奉於耶和華室之金運出時、祭司希勒家得耶和華之律書、卽摩西所傳者、
      verse: 14
    - text: 希勒家謂繕寫沙番曰、我於耶和華室得律書、乃以書授之、
      verse: 15
    - text: 沙番攜書詣王、復命曰、凡所命爾僕者、僕悉行之、
      verse: 16
    - text: 且以耶和華室所得之金、傾而出之、付於督工與匠人之手、
      verse: 17
    - text: 又告王曰、祭司希勒家授我一書、遂讀於王前、
      verse: 18
    - text: 王聞法律之言、自裂其衣、
      verse: 19
    - text: 命希勒家、沙番子亞希甘、米迦子亞比頓、繕寫沙番、及王侍臣亞撒雅曰、
      verse: 20
    - text: 汝其往哉、爲我與以色列及猶大之遺民、以此書之言、詢於耶和華、因我列祖不守耶和華之言、不遵此書所載而行、故耶和華向我、洩忿甚烈、
      verse: 21
    - text: 有女先知戶勒大、乃哈斯拉孫、特瓦子、掌禮服者沙龍之妻也、居耶路撒冷之二區、希勒家及王所命者往見、告以斯事、
      verse: 22
    - text: 戶勒大謂之曰、以色列之上帝耶和華云、其告遣爾詣我者曰、
      verse: 23
    - text: 耶和華云、我必降災於此處、及其居民、卽讀於猶大王前之書、所載諸詛、
      verse: 24
    - text: 蓋彼衆棄我、焚香於他神、以其手所爲、激我之怒、故我洩忿於此而不止、
      verse: 25
    - text: 惟猶大王遣爾詢於耶和華、當告之曰、以色列之上帝耶和華云、論爾所聞之言、
      verse: 26
    - text: 爾聞我指此地、與其居民所言、乃中心柔順、自卑於上帝前、裂衣哭泣、我俞允爾、耶和華言之矣、
      verse: 27
    - text: 我必使爾安然入墓、歸爾列祖、我將降於此地、及其居民之災、爾不目擊、使者復命於王、○
      verse: 28
    - text: 王遣人集猶大及耶路撒冷諸長老、
      verse: 29
    - text: 王與猶大人、耶路撒冷居民、祭司利未人、及所有民衆、無論長幼、咸上耶和華室、王誦耶和華室中、所得約書之言、俾衆聽聞、
      verse: 30
    - text: 王立其所、在耶和華前立約、一心一意順從耶和華、守其誡命、法度典章、以成約書所載之言、
      verse: 31
    - text: 命在耶路撒冷及便雅憫人衆、咸韙此約、於是耶路撒冷居民、遵其列祖之上帝之約而行、
      verse: 32
    - text: 約西亞於以色列所屬各地、除其可憎之物、使凡在以色列者、奉事其上帝耶和華、約西亞存日、民衆從其列祖之上帝耶和華、不離棄之、
      verse: 33
  - chapter: 35
    verses:
    - text: 約西亞在耶路撒冷守逾越節、奉事耶和華、正月十四日、宰逾越節羔、
      verse: 1
    - text: 王立祭司、以任厥職、勉其供耶和華室之役事、
      verse: 2
    - text: 諭誨以色列衆之利未人、卽區別爲聖歸於耶和華者、曰、當以聖匱、置於以色列王、大衞子所羅門所建之室、不復肩負、宜奉事爾之上帝耶和華、服事其民以色列、
      verse: 3
    - text: 亦當自備、按爾宗族、循爾班列、遵以色列王大衞、及其子所羅門所書者、
      verse: 4
    - text: 立於聖所、循爾昆弟宗族之班列、各班當有利未人、
      verse: 5
    - text: 宰逾越節羔、自潔、爲爾昆弟備之、遵耶和華藉摩西所諭之言、
      verse: 6
    - text: 約西亞賜在彼之民、綿羊羔山羊羔三萬、牡牛三千、以爲逾越節之祭品、悉自王產取之、
      verse: 7
    - text: 王之牧伯亦樂輸祭品、予民及祭司利未人、司上帝室者、希勒家、撒迦利亞、耶歇、予祭司羔羊二千六百、牡牛三百、以爲逾越節之祭品、
      verse: 8
    - text: 利未族長歌楠雅、與其昆弟示瑪雅、拿坦業、及哈沙比雅、耶利、約撒拔、予利未人羔羊五千、牡牛五百、以爲逾越節之祭品、
      verse: 9
    - text: 於是役事俱備、祭司立於其所、利未人循其班列而立、俱遵王命、
      verse: 10
    - text: 利未人宰逾越節羔、祭司由其手受血沃之、利未人剝皮、
      verse: 11
    - text: 所獻燔祭、循其宗族班列、以頒於民、俾獻於耶和華、循摩西書所載、頒牛亦如是、
      verse: 12
    - text: 循其常例、火炙逾越節羔、其餘聖祭、烹於釜鼎鑊、速頒於民、
      verse: 13
    - text: 厥後、爲己及祭司備之、蓋祭司卽亞倫子孫、獻燔祭與脂至夕、故利未人爲己及祭司備之、
      verse: 14
    - text: 謳歌者亞薩裔、立於其所、循大衞亞薩希幔、及王之先見耶杜頓所命、閽人在各門、無庸離其職守、因其昆弟利未人爲之備也、
      verse: 15
    - text: 是日供役於耶和華、其事俱備、卽守逾越節、獻燔祭於耶和華壇、循約西亞王所命、
      verse: 16
    - text: 維時、在彼之以色列人守逾越節、及除酵節七日、
      verse: 17
    - text: 自先知撒母耳以來、在以色列、未嘗守如是之逾越節、以色列列王守逾越節、未有若約西亞、與祭司利未人、及同在之猶大與以色列衆、並耶路撒冷居民所守者、
      verse: 18
    - text: 守此逾越節、乃約西亞在位之十八年也、○
      verse: 19
    - text: 嗣後約西亞修殿旣畢、埃及王尼哥上攻伯拉河濱之迦基米施、約西亞出而禦之、
      verse: 20
    - text: 尼哥遣使謂約西亞曰、猶大王歟、我與爾何與、我今來此、非欲攻爾、乃攻與我戰鬬之族、上帝命我速行、彼旣偕我、爾勿敵上帝、免爲所滅、
      verse: 21
    - text: 惟約西亞不轉離之、乃改裝往戰、不聽上帝藉尼哥所諭之言、遂至米吉多谷以戰、
      verse: 22
    - text: 射者射約西亞王、王謂僕曰、我受重創、載我出陳、
      verse: 23
    - text: 僕乃扶之下車、易以所備副車、載至耶路撒冷而卒、葬於列祖之墓、舉猶大及耶路撒冷之衆、爲之哀悼、
      verse: 24
    - text: 耶利米爲約西亞作哀歌、謳歌之男女哀悼時、亦言及約西亞、迄於今日、在以色列中、定爲常例、其歌載於哀歌書、
      verse: 25
    - text: 約西亞其餘事蹟、及其遵耶和華律所載而行之善、
      verse: 26
    - text: 自始至末、俱載於以色列猶大列王紀、
      verse: 27
  - chapter: 36
    verses:
    - text: 國民立約西亞子約哈斯、爲王於耶路撒冷、以繼其父、
      verse: 1
    - text: 約哈斯卽位時、年二十有三、在耶路撒冷爲王、僅歷三月、
      verse: 2
    - text: 埃及王廢之、又罰其國、銀百他連得、金一他連得、
      verse: 3
    - text: 立其兄以利雅敬、爲猶大及耶路撒冷王、易其名曰約雅敬、埃及王尼哥攜其弟約哈斯至埃及、○
      verse: 4
    - text: 約雅敬卽位時、年二十有五、在耶路撒冷爲王、歷十一年、行其上帝耶和華所惡、
      verse: 5
    - text: 巴比倫王尼布甲尼撒上而攻之、繫之以鏈、攜至巴比倫、
      verse: 6
    - text: 尼布甲尼撒亦取耶和華室之器皿、攜至巴比倫、置於己宮、
      verse: 7
    - text: 約雅敬其餘事蹟、與其可憎之行、及其不正、俱載於以色列猶大列王紀、子約雅斤嗣位、○
      verse: 8
    - text: 約雅斤卽位時、年八歲、在耶路撒冷爲王、歷三月有十日、行耶和華所惡、
      verse: 9
    - text: 歲首尼布甲尼撒遣人攜約雅斤、及耶和華室之珍器、至巴比倫、立約雅斤叔西底家、爲猶大及耶路撒冷王、○
      verse: 10
    - text: 西底家卽位時、年二十有一、在耶路撒冷爲王、歷十一年、
      verse: 11
    - text: 行耶和華所惡、先知耶利米以耶和華言諭之、彼不自卑、
      verse: 12
    - text: 尼布甲尼撒使其指上帝而誓、彼仍背叛、強其項、剛厥心、不歸服以色列之上帝耶和華、
      verse: 13
    - text: 且諸祭司長與民衆、大干罪戾、從異邦可憎之事、汚耶和華在耶路撒冷區別爲聖之室、
      verse: 14
    - text: 其列祖之上帝耶和華、矜恤其民、與其居所、夙興遣使以戒之、
      verse: 15
    - text: 惟彼訕笑上帝之使、藐視其言、譏其先知、致耶和華之怒及於其民、無可救治、
      verse: 16
    - text: 故上帝使迦勒底王來攻之、以刃戮其丁壯於其聖室、不恤幼男少女、老人白叟、俱付其手、
      verse: 17
    - text: 上帝室中大小器皿、以及寶物、並王與牧伯之寶物、悉攜至巴比倫、
      verse: 18
    - text: 且焚上帝室、毀耶路撒冷城垣、爇其宮室、壞其珍器、
      verse: 19
    - text: 凡脫於刃者、皆虜至巴比倫、爲己與子孫之奴婢、迨及波斯國興、
      verse: 20
    - text: 應耶和華藉耶利米口所言、斯土享其安息、蓋地荒蕪、得其安息、盈七十年、○
      verse: 21
    - text: 波斯國古列元年、耶和華使藉耶利米口所言得應、感波斯王古列之心、宣告通國、且書之曰、
      verse: 22
    - text: 波斯王古列云、天上上帝耶和華、以天下萬國賜我、命我在猶大之耶路撒冷、爲之建室、爾中凡爲其民者可上、願其上帝耶和華偕之、
      verse: 23
  name: II Chronicles
- chapters:
  - chapter: 1
    verses:
    - text: 波斯王古列元年、耶和華使藉耶利米口所言得應、感波斯王古列之心、宣告通國、且書之曰、
      verse: 1
    - text: 波斯王古列云、天上上帝耶和華、以天下萬國賜我、命我在猶大之耶路撒冷、爲之建室、
      verse: 2
    - text: 居耶路撒冷、以色列之上帝耶和華、誠爲上帝、爾中凡爲其民者、可上猶大之耶路撒冷、爲之建室、願其上帝偕之、
      verse: 3
    - text: 所遺餘民、居於何處、是處之人、爲在耶路撒冷上帝之室、樂輸禮物而外、當以金銀財貨牲牷助之、
      verse: 4
    - text: 於是猶大及便雅憫族長、與祭司利未人、凡爲上帝所感、欲上耶路撒冷建耶和華室者、咸起、
      verse: 5
    - text: 四周之人、除樂輸禮物外、皆以銀器、黃金、財貨、牲牷、珍寶、饋而助之、
      verse: 6
    - text: 耶和華室中之器、昔尼布甲尼撒自耶路撒冷所取、置於己神之廟、
      verse: 7
    - text: 今波斯王古列、藉司庫米提利達攜出、核之、付於猶大牧伯設巴薩、
      verse: 8
    - text: 其數如左、金盤三十、銀盤一千、刀二十九、
      verse: 9
    - text: 金盂三十、銀盂之次者四百有十、其他器皿一千、
      verse: 10
    - text: 金銀器皿、共計五千四百、俘囚之衆、自巴比倫上耶路撒冷時、設巴薩攜之而至、
      verse: 11
  - chapter: 2
    verses:
    - text: 猶大州人、爲巴比倫王尼布甲尼撒虜至巴比倫者、今自俘囚、返耶路撒冷及猶大、各歸其邑、
      verse: 1
    - text: 乃與所羅巴伯、耶書亞、尼希米、西賚亞、利來亞、末底改、必珊、米斯拔、比革瓦伊、利宏、巴拿偕來、其數如左、
      verse: 2
    - text: 巴錄裔、二千一百七十二人、
      verse: 3
    - text: 示法提雅裔、三百七十二人、
      verse: 4
    - text: 亞拉裔、七百七十五人、
      verse: 5
    - text: 巴哈摩押裔、卽耶書亞及約押子孫、二千八百十二人、
      verse: 6
    - text: 以攔裔、一千二百五十四人、
      verse: 7
    - text: 薩土裔、九百四十五人、
      verse: 8
    - text: 薩改裔、七百六十人、
      verse: 9
    - text: 巴尼裔、六百四十二人、
      verse: 10
    - text: 比拜裔、六百二十三人、
      verse: 11
    - text: 押甲裔、一千二百二十二人、
      verse: 12
    - text: 亞多尼干裔、六百六十六人、
      verse: 13
    - text: 比革瓦伊裔、二千有五十六人、
      verse: 14
    - text: 亞丁裔、四百五十四人、
      verse: 15
    - text: 亞特裔、卽希西家子孫、九十八人、
      verse: 16
    - text: 比賽裔、三百二十三人、
      verse: 17
    - text: 約拉裔、一百十二人、
      verse: 18
    - text: 哈順裔、二百二十三人、
      verse: 19
    - text: 吉罷珥人、九十五人、
      verse: 20
    - text: 伯利恆人、一百二十三人、
      verse: 21
    - text: 尼陀法人、五十六人、
      verse: 22
    - text: 亞拿突人、一百二十八人、
      verse: 23
    - text: 亞斯瑪弗人、四十二人、
      verse: 24
    - text: 基列耶琳基非拉比錄之人、七百四十三人、
      verse: 25
    - text: 拉瑪迦巴之人、六百二十一人、
      verse: 26
    - text: 默瑪人、一百二十二人、
      verse: 27
    - text: 伯特利及艾之人、二百二十三人、
      verse: 28
    - text: 尼波人、五十二人、
      verse: 29
    - text: 末必人、一百五十六人、
      verse: 30
    - text: 其他以攔之裔、一千二百五十四人、
      verse: 31
    - text: 哈琳裔、三百二十人、
      verse: 32
    - text: 羅德哈第阿挪之人、七百二十五人、
      verse: 33
    - text: 耶利哥人、三百四十五人、
      verse: 34
    - text: 西拿人、三千六百三十人、
      verse: 35
    - text: 爲祭司者、耶書亞家、耶大雅裔、九百七十三人、
      verse: 36
    - text: 音麥裔、一千有五十二人、
      verse: 37
    - text: 巴施戶珥裔、一千二百四十七人、
      verse: 38
    - text: 哈琳裔、一千有十七人、
      verse: 39
    - text: 利未人、何達威雅裔、卽耶書亞甲篾子孫、七十四人、
      verse: 40
    - text: 謳歌者、亞薩裔、一百二十八人、
      verse: 41
    - text: 司閽者、沙龍、亞特、達們、亞谷、哈底大、朔拜之裔、共一百三十九人、
      verse: 42
    - text: 尼提甯人、西哈、哈蘇巴、答巴俄、
      verse: 43
    - text: 基綠、西亞、巴頓、
      verse: 44
    - text: 利巴拿、哈迦巴、亞谷、
      verse: 45
    - text: 哈甲、薩買、哈難、
      verse: 46
    - text: 吉德、迦哈、利亞雅、
      verse: 47
    - text: 利汛、尼哥大、迦散、
      verse: 48
    - text: 烏撒、巴西亞、比賽、
      verse: 49
    - text: 押拿、米烏甯、尼普心、
      verse: 50
    - text: 巴卜、哈古巴、哈忽、
      verse: 51
    - text: 巴洗律、米希大、哈沙、
      verse: 52
    - text: 巴柯、西西拉、答瑪、
      verse: 53
    - text: 尼細亞、哈提法、諸人之裔、
      verse: 54
    - text: 所羅門僕之後、瑣太、瑣斐列、比路大、
      verse: 55
    - text: 雅拉、達昆、吉德、
      verse: 56
    - text: 示法提雅、哈替、玻黑列哈斯巴音、亞米、諸人之裔、
      verse: 57
    - text: 尼提甯人、及所羅門僕之後、共三百九十二人、
      verse: 58
    - text: 有自特米拉、特哈薩、基綠、押但、音麥而來者、不能述其宗族譜系、不知屬以色列否、
      verse: 59
    - text: 卽第來雅、多比雅、尼哥大之裔、共六百五十二人、
      verse: 60
    - text: 祭司之後、有哈巴雅、哈哥斯、巴西萊之裔、巴西萊娶基列人巴西萊之女、因以其名名己、
      verse: 61
    - text: 此三家之裔、索其譜系不獲、故爲不潔、不得供祭司之職、
      verse: 62
    - text: 方伯曰、至聖之物、彼不可食、迨至有烏陵土明之祭司起、
      verse: 63
    - text: 會衆計四萬二千三百六十人、
      verse: 64
    - text: 此外、有僕婢七千三百三十七人、男女謳歌者二百人、
      verse: 65
    - text: 馬七百三十六、騾二百四十五、
      verse: 66
    - text: 駝四百三十五、驢六千七百二十、
      verse: 67
    - text: 有族長至耶路撒冷耶和華之室、爲之樂輸、重建上帝室於其所、
      verse: 68
    - text: 量力納於工作庫、金幣六萬一千、銀五千彌拿、祭司之衣一百、
      verse: 69
    - text: 於是祭司利未人、民間庶人、謳歌者、司閽者、尼提甯人、與以色列衆、各居其邑、
      verse: 70
  - chapter: 3
    verses:
    - text: 七月旣屆、以色列族居於故邑、衆如一人、集於耶路撒冷、
      verse: 1
    - text: 約薩達子耶書亞、及其昆弟爲祭司者、曁撒拉鐵子所羅巴伯、與其昆弟、咸起、而築以色列上帝之壇、欲獻燔祭於上、循上帝僕摩西之律所載、
      verse: 2
    - text: 因懼鄰國、遂於原處築壇、朝夕獻燔祭、奉於耶和華、
      verse: 3
    - text: 遵律所載、守構廬節、循例日獻燔祭、依所定之數、按每日所宜、
      verse: 4
    - text: 後獻恆獻之燔祭、月朔之祭、及所定爲聖、耶和華諸節期之祭、與人奉於耶和華之樂獻祭、
      verse: 5
    - text: 七月朔、始獻燔祭於耶和華、時、耶和華室基猶未立、
      verse: 6
    - text: 以金予石工木工、以糧酒油、予西頓推羅人、使運香柏、自利巴嫩至海、抵於約帕、遵波斯王古列之詔、○
      verse: 7
    - text: 至耶路撒冷、詣上帝室之二年二月、撒拉鐵子所羅巴伯、約薩達子耶書亞、及其餘昆弟祭司利未人、與自俘囚而歸耶路撒冷之衆、肇造耶和華室、立利未人二十歲以上者、督其工作、
      verse: 8
    - text: 時、耶書亞及其子弟、甲篾及其子、猶大之子、希拿達之子、與其昆弟利未人、偕立而督上帝室之工、
      verse: 9
    - text: 匠人立耶和華殿基時、祭司衣禮服執角、利未人亞薩裔擊鈸、頌讚耶和華、循以色列王大衞之例、
      verse: 10
    - text: 遂更唱迭和、讚美稱謝耶和華曰、彼乃善良、慈惠永存於以色列、民衆見耶和華室基已立、於讚美耶和華之際、大聲而呼、
      verse: 11
    - text: 祭司利未人及族長、曾見古室之耆老、今目覩立斯室之基、大聲哭號者多、欣然歡呼者亦多、
      verse: 12
    - text: 民衆大聲而呼、其聲遠聞、哭號與歡呼之聲、民不能辨、
      verse: 13
  - chapter: 4
    verses:
    - text: 猶大便雅憫之敵、聞俘囚之衆、爲以色列之上帝耶和華建殿、
      verse: 1
    - text: 則詣所羅巴伯與族長、謂之曰、請許我與爾同建、蓋我尋求爾之上帝、如爾曹然、自亞述王以撒哈頓攜我來時、以迄於今、與之獻祭、
      verse: 2
    - text: 所羅巴伯與耶書亞、及其餘以色列族長曰、建上帝室、爾曹勿與、惟我儕爲以色列之上帝耶和華自建之、循波斯王古列所命、
      verse: 3
    - text: 緣此、斯土之民使猶大人手弱、擾其工作、
      verse: 4
    - text: 賄通議士、以敗其志、自波斯王古列在位之日、至波斯王大利烏卽位之年、皆如是、
      verse: 5
    - text: 亞哈隨魯卽位時、敵人具呈、訟猶大及耶路撒冷居民、○
      verse: 6
    - text: 亞達薛西年間、比施蘭、米特利達、他別、與其黨具呈上告、乃用亞蘭文字、亞蘭方言、
      verse: 7
    - text: 方伯利宏、繕寫伸帥、亦上告、
      verse: 8
    - text: 二人及其同儕、底拿人、亞法薩提迦人、他毘拉人、亞法撒人、亞基衞人、巴比倫人、書珊迦人、底亥人、以攔人、
      verse: 9
    - text: 與其餘諸族、卽尊大之亞斯那巴所遷、置於撒瑪利亞邑、及伯拉河西者、
      verse: 10
    - text: 奉表於亞達薛西王、其文曰、爾僕河西之人奏王、
      verse: 11
    - text: 願王知之、自爾而來、至於我所耶路撒冷之猶大人、建此叛亂惡劣之邑、已治其基、而成其垣、
      verse: 12
    - text: 願王知之、若建斯邑而成其垣、其後彼不進貢、輸餉納稅、終必有損於王、
      verse: 13
    - text: 我儕旣食宮鹽、不宜見王受辱、故奏於王、
      verse: 14
    - text: 請稽先王典籍、則見而知、此爲叛亂之邑、自古多起紛擾、常爲列王諸州之害、故爲荒墟、
      verse: 15
    - text: 敢陳於王、若斯邑復建、其垣竣工、則河西之地、不復爲王有矣、
      verse: 16
    - text: 王諭方伯利宏、繕寫伸帥、與其同儕、居撒瑪利亞及河西者、曰、願爾綏安、
      verse: 17
    - text: 爾曹所陳之表、誦於我前旣悉、
      verse: 18
    - text: 我命考稽、悉知此邑自古叛王、中有悖逆叛亂之事、
      verse: 19
    - text: 惟昔有權之王、治耶路撒冷、管轄河西四境、其人爲之進貢、輸餉納稅、
      verse: 20
    - text: 爾當發令、俾其人止工、不建斯邑、俟我再降諭旨、
      verse: 21
    - text: 爾其愼之、勿延、奚可生害、致虧諸王哉、
      verse: 22
    - text: 亞達薛西王之詔一道、旣讀於利宏、繕寫伸帥、及其同儕前、彼衆急往耶路撒冷、見猶大人、以權力迫之止工、
      verse: 23
    - text: 於是耶路撒冷建上帝室之工乃止、迄於波斯王大利烏二年、
      verse: 24
  - chapter: 5
    verses:
    - text: 先知哈該、與易多孫撒迦利亞奉以色列上帝之名、傳預言於猶大及耶路撒冷之猶大人、
      verse: 1
    - text: 於是撒拉鐵子所羅巴伯、約薩達子耶書亞、咸起、肇建耶路撒冷上帝之室、上帝之先知偕而助之、
      verse: 2
    - text: 時、河西方伯達乃、及示他波斯乃、與其同儕至曰、建此室、成此垣、誰頒斯諭、
      verse: 3
    - text: 我儕則曰、作此室者、其名伊何、
      verse: 4
    - text: 上帝垂顧猶大長老、俾方伯等不止其工、迨奏大利烏、而得其詔、○
      verse: 5
    - text: 河西方伯達乃、及示他波斯乃、與其同儕、河西亞法薩迦人、
      verse: 6
    - text: 奉表於大利烏王、其文曰、願大利烏王安、
      verse: 7
    - text: 願王知之、我往猶大州、詣至大上帝之室、見其建以巨石、置材木於牆垣、工作殷勤、其事順遂、
      verse: 8
    - text: 我儕問其長老曰、建此室、成此垣、誰頒斯諭、
      verse: 9
    - text: 又問爲首者誰、欲錄其名而奏於王、
      verse: 10
    - text: 彼曰、我乃主宰天地上帝之僕、在昔多年、以色列之大王建築斯室、我儕欲復建之、
      verse: 11
    - text: 我列祖激天上上帝之怒、彼付之於迦勒底人、巴比倫王尼布甲尼撒之手、毀斯室、虜其民至巴比倫、
      verse: 12
    - text: 巴比倫王古列元年降詔、使復建上帝室、
      verse: 13
    - text: 上帝室中金銀器皿、昔尼布甲尼撒自耶路撒冷之殿所取、置諸巴比倫廟者、古列王取之於彼、以付所立之方伯、名設巴薩、
      verse: 14
    - text: 謂之曰、以此器皿、置諸耶路撒冷之殿、建上帝室於其所、
      verse: 15
    - text: 設巴薩至、立耶路撒冷上帝室之基、迄今建築、猶未告成、
      verse: 16
    - text: 如王以爲善、請稽巴比倫王庫、知古列王果否降詔、使建上帝室在耶路撒冷、並請以王之旨示我、
      verse: 17
  - chapter: 6
    verses:
    - text: 大利烏王降詔、使稽典籍之庫、在巴比倫藏珍之所、
      verse: 1
    - text: 於瑪代州、亞馬他宮得籍、
      verse: 2
    - text: 上載古列王元年降詔曰、耶路撒冷上帝之室、當建築之、以爲獻祭之所、使基鞏固、其室高六十肘寬六十肘、
      verse: 3
    - text: 用大石三層、新木一層、所費取諸王庫、
      verse: 4
    - text: 上帝室中金銀器皿、昔尼布甲尼撒自耶路撒冷之殿所取、運至巴比倫者、可復還之、攜至耶路撒冷之殿、置諸上帝室、各歸其所、
      verse: 5
    - text: 爰命河西方伯達乃、及示他波斯乃、與其同儕、河西亞法薩迦人、宜遠其所、
      verse: 6
    - text: 建上帝室之工、爾勿阻之、任猶大方伯、及猶大長老、建上帝室於其地、
      verse: 7
    - text: 復諭爾所當行於猶大長老、以建上帝室、速由河西國稅中、予之經費、免其工作遲滯、
      verse: 8
    - text: 彼所需牡犢、牡綿羊、綿羊羔、爲燔祭、奉於天上上帝、以及麥鹽酒油、俱依耶路撒冷祭司所言、日給不絕、
      verse: 9
    - text: 俾獻馨香之祭、奉於天上上帝、爲王及王衆子之壽祈禱、
      verse: 10
    - text: 我已降詔、有人易之、則取其室之梁、而舉其人懸之於上、俾其室爲糞場、
      verse: 11
    - text: 或君或民、欲廢斯命、毀此耶路撒冷上帝之室、卽彼寄名之所、願上帝傾覆之、我大利烏降此詔旨、速行勿緩、○
      verse: 12
    - text: 大利烏王旣降詔旨、河西方伯達乃、及示他波斯乃、與其同儕、急遵行之、
      verse: 13
    - text: 猶大長老、因先知哈該、及易多孫撒迦利雅之預言、建造順遂、遵以色列上帝之命、及古列、大利烏、與波斯王亞達薛西之諭、完竣厥工、
      verse: 14
    - text: 大利烏王六年、亞達月三日、此室告成、
      verse: 15
    - text: 以色列族、祭司利未人、俘囚之遺民、歡然而行奉獻上帝室之禮、
      verse: 16
    - text: 行此禮、獻牡犢一百、牡綿羊二百、綿羊羔四百、又爲以色列衆、獻牡山羊十二、如其支派之數、以爲贖罪之祭、
      verse: 17
    - text: 俾祭司循其班列、利未人循其班次、供上帝役事在耶路撒冷、遵摩西之書所載、○
      verse: 18
    - text: 正月十四日、俘囚之衆守逾越節、
      verse: 19
    - text: 祭司利未人同心自潔、無不成潔、爲己與俘囚之衆、及其同宗祭司、宰逾越節羔、
      verse: 20
    - text: 凡自俘囚而歸之以色列人、及自爲區別、去斯土異族之汚、尋求以色列之上帝耶和華者、俱食之、
      verse: 21
    - text: 且欣然守除酵節、歷有七日、蓋耶和華俾其喜樂、亦轉亞述王心、使眷顧之、助成以色列上帝室之工、
      verse: 22
  - chapter: 7
    verses:
    - text: 厥後、波斯王亞達薛西時、有以斯拉、以斯拉乃西萊亞子、西萊亞乃亞撒利雅子、亞撒利雅乃希勒家子、
      verse: 1
    - text: 希勒家乃沙龍子、沙龍乃撒督子、撒督乃亞希突子、
      verse: 2
    - text: 亞希突乃亞瑪利雅子、亞瑪利雅乃亞撒利雅子、亞撒利雅乃米拉約子、
      verse: 3
    - text: 米拉約乃西拉希雅子、西拉希雅乃烏西子、烏西乃布基子、
      verse: 4
    - text: 布基乃亞比書子、亞比書乃非尼哈子、非尼哈乃以利亞撒子、以利亞撒乃大祭司亞倫子、
      verse: 5
    - text: 以斯拉於摩西之律、以色列之上帝耶和華所賜者、爲明敏之文士、蒙其上帝耶和華祐、所求於王、王悉許之、彼自巴比倫而上、
      verse: 6
    - text: 亞達薛西王七年、以色列族、祭司利未人、謳歌者、司閽者、尼提甯人、各有其人、上耶路撒冷、
      verse: 7
    - text: 七年五月、以斯拉至耶路撒冷、
      verse: 8
    - text: 正月朔、自巴比倫啟行、蒙其上帝之祐、五月朔、至耶路撒冷、
      verse: 9
    - text: 以斯拉決志究察耶和華律、而遵行之、且以典章律例、訓誨於以色列中、○
      verse: 10
    - text: 祭司以斯拉爲文士、明耶和華之誡命、及所賜以色列之典章、亞達薛西王降詔、其文曰、
      verse: 11
    - text: 諸王之王亞達薛西、告祭司以斯拉、明天上上帝律之文士、完人等稱、
      verse: 12
    - text: 我諭國中以色列民、祭司利未人、凡樂意往耶路撒冷者、與爾偕往、
      verse: 13
    - text: 爾旣爲王與其謀士七人所遣、循在爾手之上帝律、以察猶大耶路撒冷之事、
      verse: 14
    - text: 且攜王與謀士所樂輸以色列上帝之金銀、其居所在耶路撒冷、
      verse: 15
    - text: 又攜在巴比倫州所得之金銀、及民與祭司爲其上帝室在耶路撒冷、所樂輸者、
      verse: 16
    - text: 當以此金速購牡犢、牡綿羊、綿羊羔、及相隨之素祭與灌祭、獻於耶路撒冷爾上帝室之壇、
      verse: 17
    - text: 其餘金銀、依爾與同儕所視爲善者、循爾上帝旨而用之、
      verse: 18
    - text: 所付爾之器皿、供事於爾上帝室者、當付於耶路撒冷之上帝前、
      verse: 19
    - text: 爾上帝室復有所需、則可取諸王庫、
      verse: 20
    - text: 我亞達薛西王降詔、命河西諸司庫、祭司以斯拉、明天上上帝律之文士、凡有所求、必速爲之、
      verse: 21
    - text: 銀一百他連得、麥一百歌珥、酒一百罷特、油一百罷特爲限、鹽不計數、
      verse: 22
    - text: 凡天上上帝所命者、當爲其室、詳審爲之、何可招怒、及於王國、與其諸子哉、
      verse: 23
    - text: 我諭爾曹、凡祭司利未人、謳歌者、司閽者、尼提甯人、及上帝室諸供役者、勿使進貢、輸餉納稅、
      verse: 24
    - text: 命爾以斯拉、憑爾上帝所賦之智、設立有司士師、以治河西之民、悉爾上帝律者、其未悉者、則訓迪之、
      verse: 25
    - text: 凡不遵爾上帝之律、及王命者、速加以刑、或殛、或竄、或籍其家、或囚於獄、○
      verse: 26
    - text: 我列祖之上帝耶和華、宜頌美焉、彼置此意於王心、修飾耶和華室、在耶路撒冷、
      verse: 27
    - text: 施恩於我、在王與其謀士、及有權之軍長前、我蒙我上帝耶和華祐、則強厥志、集以色列族長、與我偕上、
      verse: 28
  - chapter: 8
    verses:
    - text: 亞達薛西王時、自巴比倫與我偕上之族長、及其譜系如左、
      verse: 1
    - text: 非尼哈裔革順、以他瑪裔但以理、大衞裔哈突、
      verse: 2
    - text: 巴錄之後、示迦尼裔撒迦利亞、與其宗族、循其譜系、計丁男百五十人、
      verse: 3
    - text: 巴哈摩押裔、西拉希雅子以利約乃、與丁男二百人、
      verse: 4
    - text: 示迦尼裔、雅哈悉子、與丁男三百人、
      verse: 5
    - text: 亞丁裔、約拿單子以別、與丁男五十人、
      verse: 6
    - text: 以攔裔、亞他利雅子耶篩亞、與丁男七十人、
      verse: 7
    - text: 示法提雅裔、米迦勒子西巴第雅、與丁男八十人、
      verse: 8
    - text: 約押裔、耶歇子俄巴底亞、與丁男二百十八人、
      verse: 9
    - text: 示羅密裔、約細斐子、與丁男百六十人、
      verse: 10
    - text: 比拜裔、比拜子撒迦利亞、與丁男二十八人、
      verse: 11
    - text: 押甲裔、哈加坦子約哈難、與丁男百有十人、
      verse: 12
    - text: 亞多尼干裔、季者以利法列、耶利、示瑪雅、與丁男六十人、
      verse: 13
    - text: 比革瓦伊裔烏太、撒布、與丁男七十人、○
      verse: 14
    - text: 我於流往亞哈瓦之河濱、會集斯衆、在彼張幕三日、察閱庶民與祭司、其中不見利未人、
      verse: 15
    - text: 乃召以利以謝、亞列、示瑪雅、以利拿單、雅立、以利拿單、拿單、撒迦利亞、米書蘭、皆爲族長、及教習約雅立、以利拿單、
      verse: 16
    - text: 遣之至迦西斐雅、見其地族長易多、使告易多、與其昆弟尼提甯人、令人至此、爲我上帝室供其役事、
      verse: 17
    - text: 我儕蒙我上帝之祐、於以色列子利未之孫抹利裔中得聰慧者一人、及示利比、與其子弟十八人、
      verse: 18
    - text: 哈沙比雅同米拉利裔耶篩亞、與其子弟二十人、
      verse: 19
    - text: 及尼提甯人、卽大衞與牧伯所賜、服役利未人者之裔、二百二十人、攜之而至、其名皆經檢點、○
      verse: 20
    - text: 時、我在亞哈瓦河濱、宣告禁食、在我上帝前自卑、求其使我及幼稚、與凡所有、俱得坦途、
      verse: 21
    - text: 昔我告王曰、凡尋求我上帝者、必蒙其祐、棄之者必犯其權、干其怒、今求王遣步卒騎兵、助我禦敵於路、我以爲恥、
      verse: 22
    - text: 故我禁食、求我上帝、蒙其俞允、
      verse: 23
    - text: 我簡祭司長十二人、卽示利比哈沙比雅、及其昆弟十人、
      verse: 24
    - text: 以金銀與器皿、卽王與謀士軍長、及在彼之以色列衆、爲我上帝室所獻者、權衡其數、付於其手、
      verse: 25
    - text: 銀六百五十他連得、銀器一百他連得、金一百他連得、
      verse: 26
    - text: 金盂二十、重同金幣一千、光華之銅器二、其珍如金、
      verse: 27
    - text: 我告祭司曰、爾歸耶和華爲聖、器皿亦爲聖、金銀乃樂輸於爾列祖之上帝耶和華、
      verse: 28
    - text: 當謹守之、俟再權於祭司長、利未人、以色列族長前、在耶路撒冷耶和華室之庫、
      verse: 29
    - text: 祭司利未人、乃收金銀與器皿、如其所權之數、運至耶路撒冷我上帝室、○
      verse: 30
    - text: 正月十二日、我儕離亞哈瓦河濱、欲往耶路撒冷、蒙我上帝之祐、得免於敵、及途間潛伏者之手、
      verse: 31
    - text: 遂至耶路撒冷、居彼三日、
      verse: 32
    - text: 越至四日、在我上帝室、權金銀與器皿、付諸祭司、烏利亞子米利末之手、非尼哈子以利亞撒、利未人耶書亞子約撒拔、賓內子挪亞底偕之、
      verse: 33
    - text: 是日咸核其數、權其輕重、錄之於册、
      verse: 34
    - text: 俘囚之衆、自異域而歸者、爲以色列衆獻燔祭、奉於以色列之上帝、牡牛十二、牡綿羊九十六、綿羊羔七十七、且獻牡山羊十二、以爲贖罪之祭、俱獻於耶和華爲燔祭、
      verse: 35
    - text: 又以王詔付於王臣、及河西諸方伯、彼乃助民、與上帝室所需、
      verse: 36
  - chapter: 9
    verses:
    - text: 斯事旣畢、諸牧伯就我曰、以色列衆、及祭司利未人、未與斯土之民絕交、效迦南人、赫人、比利洗人、耶布斯人、亞捫人、摩押人、埃及人、亞摩利人、行其可憎之事、
      verse: 1
    - text: 娶其女爲妻爲媳、致使聖民與諸族相雜、牧伯民長爲其首惡、
      verse: 2
    - text: 我聞此事、裂衣袍、拔鬚髮、愕然而坐、
      verse: 3
    - text: 凡懍遵以色列上帝之言者、緣俘囚之咎、咸集就我、我愕然而坐、至獻夕祭時、
      verse: 4
    - text: 獻夕祭之時、忍憂而起、衣袍俱裂、屈膝而跽、向我上帝耶和華舉手、
      verse: 5
    - text: 曰、我上帝歟、予抱愧赧顏、不敢向我上帝仰面、蓋我儕愆尤滅頂、罪戾滔天、
      verse: 6
    - text: 自我列祖迄今、世濟其惡、因我罪戾、我與我王祭司、付於列國王手、爲其殺戮、虜掠攘奪、蒙恥含羞、有如今日、
      verse: 7
    - text: 今我上帝耶和華暫施其恩、拯我遺民、使居聖所、如釘之牢、光照我目、俾於服役、少復振興、
      verse: 8
    - text: 我爲奴僕、然於服役、上帝不棄、在波斯王前、施恩於我、使復振興、能建我上帝室、修其荒墟、於猶大及耶路撒冷、得有垣墉、
      verse: 9
    - text: 我上帝歟、事旣如此、夫復何言、我儕違棄爾誡、
      verse: 10
    - text: 卽爾藉爾僕諸先知所命曰、爾所往據之地、乃爲不潔、緣斯土諸族之汚、與可憎之事、充乎四境、
      verse: 11
    - text: 勿以爾女嫁其子、勿爲爾子娶其女、勿求其平康及昌熾、使爾強盛、可食其地嘉產、貽厥子孫、世爲恆業、
      verse: 12
    - text: 我緣惡行大罪、遭斯諸事、而爾我之上帝加罰、較之我罪維輕、且以若許遺民賜我、
      verse: 13
    - text: 我儕何可復犯爾誡、與行事可憎之族聯姻乎、若然、爾豈不怒我、盡行翦滅、以致靡遺、無得免者、
      verse: 14
    - text: 以色列之上帝耶和華歟、爾乃公義、我儕爲逃脫之遺民、咸負罪戾、有如今日、因此、莫能立於爾前、
      verse: 15
  - chapter: 10
    verses:
    - text: 以斯拉祈禱、認罪、涕泣、俯伏上帝室前、以色列中男女孩提、大會其所、民皆痛哭、
      verse: 1
    - text: 以攔裔、耶歇子示迦尼、謂以斯拉曰、我儕干犯我上帝、娶斯土異族之女爲妻、然以色列族猶有望焉、
      verse: 2
    - text: 今當與我上帝立約、必出此妻、屛其所生、從我主及懍遵我上帝命者之議、俱循法律而行、
      verse: 3
    - text: 爾起、此屬爾事、我儕偕爾、強乃志而爲之、
      verse: 4
    - text: 以斯拉遂起、使諸祭司長利未人、以色列衆發誓、必循此言而行、衆乃發誓、
      verse: 5
    - text: 以斯拉離上帝室、詣以利亞實子約哈難室、旣入、緣俘囚之罪而憂、不食不飲、
      verse: 6
    - text: 諭令猶大耶路撒冷俘囚之衆、咸集於耶路撒冷、
      verse: 7
    - text: 凡不從牧伯長老之議、三日內不至者、必籍其所有、絕於俘囚之會、
      verse: 8
    - text: 三日內九月二十日、猶大與便雅憫人、咸集於耶路撒冷、坐於上帝室前之場、緣此事及霪雨、莫不戰慄、
      verse: 9
    - text: 祭司以斯拉起而謂之曰、爾曹干咎、娶異族之女爲妻、增以色列族之罪、
      verse: 10
    - text: 今當向爾列祖之上帝耶和華認罪、行其所悅、自絕於斯土之民、與異族之女、
      verse: 11
    - text: 會衆大聲對曰、爾之所言、我必行之、
      verse: 12
    - text: 惟民衆多、又值霪兩、我儕不能立於外、且犯罪甚重、一二日間、不能畢事、
      verse: 13
    - text: 今當立我牧伯、爲會衆理此事、凡我邑中、娶異族之女者、偕其長老士師、屆期咸至、迨上帝因斯事之怒息焉、
      verse: 14
    - text: 惟亞撒黑子約拿單、特瓦子雅哈謝、抵禦此事、米書蘭及利未人沙比太助之、
      verse: 15
    - text: 俘囚之衆遵言而行、祭司以斯拉與族長數人、循其宗族、按名見委、乃於十月朔、偕坐而察此事、
      verse: 16
    - text: 正月朔、凡娶異族之女者、已蕆其事、
      verse: 17
    - text: 察得祭司諸子中、娶異族之女者、耶書亞裔約薩達子、及其昆弟瑪西雅、以利以謝、雅立、基大利、
      verse: 18
    - text: 皆執手爲盟、許出其妻、因負罪戾、乃獻牡綿羊一、以贖其罪、
      verse: 19
    - text: 又有音麥裔哈拿尼、西巴第雅、
      verse: 20
    - text: 哈琳裔瑪西雅、以利雅、示瑪雅、耶歇、烏西雅、
      verse: 21
    - text: 巴施戶珥裔以利約乃、瑪西雅、以實瑪利、拿坦業、約撒拔、以利亞撒、
      verse: 22
    - text: 利未人約撒拔、示每、基拉雅、又名基利他、毘他希雅、猶大、以利以謝、
      verse: 23
    - text: 謳歌者以利亞實、司閽者沙龍、提聯、烏利、
      verse: 24
    - text: 以色列人、巴錄裔拉米、耶西雅、瑪基亞、米雅民、以利亞撒、瑪基亞、比拿雅、
      verse: 25
    - text: 以攔裔瑪他尼、撒迦利亞、耶歇、押底、耶利末、以利雅、
      verse: 26
    - text: 薩土裔以利約乃、以利亞實、瑪他尼、耶利末、撒拔、亞西撒、
      verse: 27
    - text: 比拜裔約哈難、哈拿尼雅、薩拜、亞勒、
      verse: 28
    - text: 巴尼裔米書蘭、瑪鹿、亞大雅、雅述、示押、耶利末、
      verse: 29
    - text: 巴哈摩押裔阿底拿、基拉、比拿雅、瑪西雅、瑪他尼、比撒列、賓內、瑪拿西、
      verse: 30
    - text: 哈琳裔以利以謝、伊示雅、瑪基雅、示瑪雅、西緬、
      verse: 31
    - text: 便雅憫、瑪鹿、示瑪利雅、
      verse: 32
    - text: 哈順裔瑪特乃、瑪達他、撒拔、以利法列、耶利買、瑪拿西、示每、
      verse: 33
    - text: 巴尼裔瑪玳、暗蘭、烏益、
      verse: 34
    - text: 比拿雅、比底雅、基祿、
      verse: 35
    - text: 瓦尼雅、米利末、以利亞實、
      verse: 36
    - text: 瑪他尼、瑪特乃、雅掃、
      verse: 37
    - text: 巴尼、賓內、示每、
      verse: 38
    - text: 示利米雅、拿單、亞大雅、
      verse: 39
    - text: 瑪拿底拜、沙賽、沙賴、
      verse: 40
    - text: 亞薩利、示利米雅、示瑪利雅、
      verse: 41
    - text: 沙龍、亞瑪利雅、約瑟、
      verse: 42
    - text: 尼波裔耶利、瑪他提雅、撒拔、西比拿、雅玳、約珥、比拿雅、
      verse: 43
    - text: 以上所載、俱娶異族之女爲妻、亦有由之生育子女者、
      verse: 44
  name: Ezra
- chapters:
  - chapter: 1
    verses:
    - text: 哈迦利亞子尼希米記、○亞達薛西王二十年、基斯流月、我在書珊宮、
      verse: 1
    - text: 我同宗哈拿尼、與猶大數人偕來、我問以猶大俘囚之遺民、及耶路撒冷之事、
      verse: 2
    - text: 彼曰、俘囚之遺民、在其州遭難受辱、耶路撒冷城垣傾圮、邑門焚燬、
      verse: 3
    - text: 我聞之、坐而哭泣、悲哀數日、禁食、祈禱於天上上帝前、
      verse: 4
    - text: 曰、天上上帝耶和華、大而可畏之上帝、凡愛爾守爾誡者、爾爲之踐約施恩、
      verse: 5
    - text: 今僕於爾前、爲爾僕以色列人、晝夜祈禱、認我以色列人所犯之罪、僕之祈禱、求爾側耳聽之、啟目顧之、我與父家、俱干罪戾、
      verse: 6
    - text: 我對於爾、作惡特甚、爾諭爾僕摩西之誡命、典章律例、未嘗守之、
      verse: 7
    - text: 昔爾諭僕摩西云、若爾衆犯罪、我必散之於列邦、
      verse: 8
    - text: 如其歸我、守我誡命、而遵行之、爾之亡人、雖在天涯、我必由彼集之、導至所簡以寄我名之所、請爾憶之、
      verse: 9
    - text: 斯乃爾之僕、爾之民、爾以大權、大能之手、所救贖者、
      verse: 10
    - text: 主歟、求爾側耳、垂聽爾僕之禱、及喜悅寅畏爾名之僕所祈、使僕今日亨通、蒙矜恤於王前、是時我爲王酒正、
      verse: 11
  - chapter: 2
    verses:
    - text: 亞達薛西王二十年、尼散月、王前有酒、我取而晉之、前此我侍王側、未有憂色、
      verse: 1
    - text: 王問曰、爾無疾、何以有憂色、必爾中心憂戚、是時我甚恐、
      verse: 2
    - text: 奏王曰、願王萬歲、我之故邑、祖墓所在、歷久荒墟、邑門焚燬、焉得無憂色、
      verse: 3
    - text: 王曰、爾欲何求、我則默禱天上上帝、
      verse: 4
    - text: 奏王曰、如王悅之、施恩於僕、請遣我至猶大祖墓之邑、俾復建之、
      verse: 5
    - text: 是時、王后坐於側、王問我曰、往返幾何時、王喜遣我、我乃定厥期、
      verse: 6
    - text: 又奏王曰、如王悅之、請以詔書頒我、命河西諸方伯、許我越境至猶大、
      verse: 7
    - text: 並請降詔於虞人亞薩、賜我材木、以建附殿之樓門及城垣、與我所居之室、蒙我上帝之佑、王允所祈、
      verse: 8
    - text: 王遣軍長騎兵偕我、我至河西、見諸方伯、以王詔授之、
      verse: 9
    - text: 和倫人參巴拉、亞捫人臣僕多比雅、聞有人至、欲裨益以色列族、則憂甚、
      verse: 10
    - text: 我至耶路撒冷、居三日、
      verse: 11
    - text: 上帝感我之心、爲耶路撒冷所當爲者、我未嘗告人、夜起、偕同數人、獨乘一騎、別無他畜、
      verse: 12
    - text: 夤夜由谷門出、至龍井、及糞場門、見耶路撒冷城垣傾圮、邑門焚燬、
      verse: 13
    - text: 遂至泉門、及王沼、所乘之騎、無路可過、
      verse: 14
    - text: 是夕沿溪而上、察視城垣、轉入谷門而歸、
      verse: 15
    - text: 我之所往所爲、有司不知、我亦未告猶大人、與祭司、顯者、民長、及工匠、
      verse: 16
    - text: 今謂之曰、耶路撒冷荒蕪、其門被燬、處此苦境、爾所目擊、我儕其來、重築耶路撒冷、勿復受辱、
      verse: 17
    - text: 我更以上帝之祐、及王諭我之言告之、僉曰、我儕起而建築、於是各強厥手、成此善工、
      verse: 18
    - text: 和倫人參巴拉、亞捫人臣僕多比雅、及亞拉伯人基善聞之、則姍笑蔑視我、曰、爾所爲者何事、豈將叛王歟、
      verse: 19
    - text: 我曰、天上上帝必使我儕利達、我儕爲其僕、將起而建築、爾曹於耶路撒冷、無分、無權、無記誌、
      verse: 20
  - chapter: 3
    verses:
    - text: 維時、大祭司以利亞實、與其同宗祭司、起建羊門、而區別之、置扉、又建邑垣、至哈米亞樓、延及哈楠業樓、而區別之、
      verse: 1
    - text: 其次、耶利哥人建築、其次、音利子撒刻建築、
      verse: 2
    - text: 哈西拿衆子建魚門、上梁置扉、鎖楗俱備、
      verse: 3
    - text: 其次、哈哥斯孫、烏利亞子米利末修葺、其次、米示薩別孫、比利迦子米書蘭修葺、其次、巴拿子撒督修葺、
      verse: 4
    - text: 其次、提哥亞人修葺、然彼之顯者、不肩負其主之工、
      verse: 5
    - text: 巴西亞子耶何耶大、比所玳子米書蘭、修葺古門、上梁置扉、鎖楗俱備、
      verse: 6
    - text: 其次、基遍人米拉提、米倫人雅頓、與基遍人、及河西方伯所屬之米斯巴人修葺、
      verse: 7
    - text: 其次、金工哈海雅子烏薛修葺、其次、製香之哈拿尼雅修葺、彼衆修葺耶路撒冷、延至廣垣、
      verse: 8
    - text: 其次、治耶路撒冷境之半者、戶珥子利法雅修葺、
      verse: 9
    - text: 其次、哈路抹子耶大雅、修葺其室相對之處、其次、哈沙尼子哈突修葺、
      verse: 10
    - text: 哈琳子瑪基雅、與巴哈摩押子哈述、修葺一段、爰及爐樓、
      verse: 11
    - text: 其次、治耶路撒冷境之半者、哈羅黑子沙龍、及其女修葺、
      verse: 12
    - text: 哈嫩及撒挪亞居民、修葺谷門、建門置扉、鎖楗俱備、復建垣一千肘、至糞場門、
      verse: 13
    - text: 治伯哈基琳者、利甲子瑪基雅修葺糞場門、建門置扉、鎖楗俱備、
      verse: 14
    - text: 治米斯巴者、各荷西子沙崙、修葺泉門、建門、作蓋、置扉、鎖楗俱備、復建近於王囿、西羅亞沼之垣、至大衞城之階、
      verse: 15
    - text: 其次、治伯夙境之半者、押卜子尼希米修葺、至大衞墓相對之所、延及鑿成之池、至於勇士之室、
      verse: 16
    - text: 其次、利未人、巴尼子利宏修葺、其次、治基伊拉境之半者、哈沙比雅、爲其區域修葺、
      verse: 17
    - text: 其次、治基伊拉境之半者、哈沙比之同宗、希拿達子巴瓦伊修葺、
      verse: 18
    - text: 其次、治米斯巴者、耶書亞子以謝、修葺一段、在邑隅武庫相對之處、
      verse: 19
    - text: 其次、薩拜子巴錄、竭力修葺一段、自邑隅至大祭司以利亞實之室門、
      verse: 20
    - text: 其次、哈哥斯孫、烏利亞子米利末、修葺一段、自以利亞實室門、至其室隅、
      verse: 21
    - text: 其次、居平原之祭司修葺、
      verse: 22
    - text: 其次、便雅憫與哈述、於其室前修葺、其次、亞難尼孫、瑪西雅子亞撒利雅、附近其室修葺、
      verse: 23
    - text: 其次、希拿達子賓內、修葺一段、自亞撒利雅之室、延及城彎、至於垣隅、
      verse: 24
    - text: 烏賽子巴拉、修葺城彎相對之所、及突出之樓、附王上宮、近於獄院、其次、巴錄子毘大雅修葺、
      verse: 25
    - text: 時、尼提甯人、居於俄斐勒、沿及水門之東、城樓相對之所、
      verse: 26
    - text: 其次、提哥亞人、修葺一段、在突出大樓相對之所、至俄斐勒垣、
      verse: 27
    - text: 自馬門而上、衆祭司修葺、各在其室相對之所、
      verse: 28
    - text: 其次、音麥子撒督、修葺其室相對之所、其次、司東門者、示迦尼子示瑪雅修葺、
      verse: 29
    - text: 其次、示利米雅子哈拿尼雅、及薩拉第六子哈嫩、修葺一段、其次、比利迦子米書蘭、修葺其室相對之所、
      verse: 30
    - text: 其次、金工瑪基雅修葺、至尼提甯人及商賈之室、在哈米弗甲門相對之所、延及邑隅之樓、
      verse: 31
    - text: 邑隅之樓與羊門之間、金工與商賈修葺、
      verse: 32
  - chapter: 4
    verses:
    - text: 參巴拉聞我儕築垣、忿怒恚恨、譏笑猶大人、
      verse: 1
    - text: 告其同宗、及撒瑪利亞軍旅曰、此荏弱之猶大人何爲、豈欲自衞乎、豈欲獻祭乎、豈能一日成之乎、豈於瓦礫之場、復起被焚之石乎、
      verse: 2
    - text: 亞捫人多比雅旁立、曰、彼所築之石牆、卽狐登之亦圮、
      verse: 3
    - text: 我上帝歟、我儕爲人蔑視、願爾垂聽、俾其所謗、歸於己首、爲俘虜於異邦、
      verse: 4
    - text: 勿蓋其過、勿抹其罪、彼在建築者前、激爾之怒、
      verse: 5
    - text: 我儕築垣、使相連接、其高已半、以民奮志操作故也、
      verse: 6
    - text: 參巴拉、多比雅、及亞拉伯人、亞捫人、亞實突人、聞建耶路撒冷城垣、厥工進行、破壞之處修補、則怒甚、
      verse: 7
    - text: 同謀來攻耶路撒冷、俾其紛亂、
      verse: 8
    - text: 我儕遂禱我之上帝、設守者晝夜防禦、
      verse: 9
    - text: 猶大人曰、瓦礫尚多、負荷者力匱、我儕不能築垣、
      verse: 10
    - text: 敵人曰、乘其不知不見、我儕突至其中殺之、使罷厥工、
      verse: 11
    - text: 近敵而居之猶大人至、十次告我曰、敵自四境來攻、
      verse: 12
    - text: 我則令民按其宗族、執刀與戈及弓、立於牆後、低下隙地、
      verse: 13
    - text: 我簡閱之、起而告顯者民長、及餘民曰、勿懼之、其念大而可畏之主、爲爾兄弟子女、妻室第宅而戰、
      verse: 14
    - text: 敵聞我知其意、上帝敗其謀、我儕復返於垣、各供其役、
      verse: 15
    - text: 自是以後、我僕操作者半、執干戈與弓及甲者半、民長立於猶大族後、
      verse: 16
    - text: 建垣者、負荷者、俱負其任、右手作工、左手執械、
      verse: 17
    - text: 建築者各佩劍而建築、吹角者立於我側、
      verse: 18
    - text: 我告顯者民長、及餘民曰、工鉅地廣、我在城垣、相距甚遠、
      verse: 19
    - text: 不論何處、聞角之聲、則當咸集我所、我之上帝、必爲我戰、
      verse: 20
    - text: 於是我儕操作、其半執戈、自黎明至星見、
      verse: 21
    - text: 其時我告民曰、各率其僕宿於耶路撒冷、晝作工、夜守衞、
      verse: 22
    - text: 我與同宗及僕、曁從我之衞士、俱不解衣、出汲水、亦執械、
      verse: 23
  - chapter: 5
    verses:
    - text: 維時、民與其婦號呼、怨其同宗猶大人、
      verse: 1
    - text: 或曰、我及子女人多、當得穀食之以生存、
      verse: 2
    - text: 或曰、我質田畝、葡萄園、及第宅、因饑饉以得穀、
      verse: 3
    - text: 或曰、我以田畝、及葡萄園、貸金納王之稅、
      verse: 4
    - text: 我身如人之身、我子如人之子、今使子女爲奴、我中已有數女爲婢、欲免此而無力、蓋我之田畝葡萄園、爲人所有、
      verse: 5
    - text: 我聞民之號呼、及其所言、則怒甚、
      verse: 6
    - text: 中心籌畫、責顯者及民長曰、爾於同宗索利、我遂集大會以攻之、
      verse: 7
    - text: 謂之曰、我同宗猶大人鬻於異邦、我儕盡力贖之、爾曹乃鬻同宗、且鬻於我儕耶、彼衆默然、無詞以對、
      verse: 8
    - text: 我又曰、爾曹所爲不善、爾之行事、不當寅畏我之上帝、免我敵諸國之謗乎、
      verse: 9
    - text: 我與同宗及僕、亦以金穀貸民、求爾與我、免其利息、
      verse: 10
    - text: 今請以其田疇、葡萄園、橄欖園、及第宅、並所取金穀酒油百一之利、悉反之、
      verse: 11
    - text: 衆曰、我必反之、不取於彼、咸遵爾言、我遂召祭司至、使衆發誓、踐其所許、
      verse: 12
    - text: 我則振衣曰、凡不踐其言者、願上帝如是振之、俾離家室、及其職業、使之匱乏、會衆曰、阿們、遂頌讚耶和華、民依所許而行、
      verse: 13
    - text: 自我被立爲猶大方伯、於亞達薛西王二十年、至三十二年、共十二年、我與同宗、未食方伯之祿、
      verse: 14
    - text: 前方伯責民供億、日索糈糧與酒、銀四十舍客勒、僕從亦從而挾制之、我寅畏上帝不行是、
      verse: 15
    - text: 惟志於建垣、不置田畝、我之僕從、咸集操作、
      verse: 16
    - text: 除自四周異邦而來之人外、有猶大人及有司、百五十人、與我同席而食、
      verse: 17
    - text: 日備牡牛一、肥羊六、亦備禽類、十日一次、備各品之酒、雖然、仍不求方伯之祿、因斯民役重故也、
      verse: 18
    - text: 我上帝歟、我爲斯民所施行者、求爾垂念、而施恩焉、
      verse: 19
  - chapter: 6
    verses:
    - text: 或告參巴拉、多比雅、亞拉伯人基善、及其餘仇敵、言我築垣旣畢、無復破壞、是時、門未置扉、
      verse: 1
    - text: 參巴拉與基善遣使謂我曰、請至阿挪平原之鄉、我儕晤會、惟彼意欲害我、
      verse: 2
    - text: 我遣使詣之曰、我經營鉅工、弗能往、奚可止工而詣爾乎、
      verse: 3
    - text: 彼如是遣使者四、我答之如前言、
      verse: 4
    - text: 參巴拉五遣使、手執未封之書至、
      verse: 5
    - text: 書曰、列邦有此風傳、迦施慕亦言之、爾與猶大人謀叛、是以建垣、欲爲其王、
      verse: 6
    - text: 爾命先知在耶路撒冷、指爾而宣告曰、在猶大有王矣、此言必傳於王、故請至此、爾我相議、
      verse: 7
    - text: 我遣使詣之曰、爾之所言、實無其事、乃爾中心捏造、
      verse: 8
    - text: 蓋彼衆欲恐我、意謂我手必弱、以致工作不得成功、然我乃強厥手、○
      verse: 9
    - text: 米希大別孫、第來雅子示瑪雅、杜門不出、我造其廬、彼謂我曰、爾我會於上帝室、進其殿、閉其門、有人欲殺爾、今夕必至、
      verse: 10
    - text: 我曰、如我者、豈可逃遁乎、如我者、孰願入殿以保其生乎、我不入也、
      verse: 11
    - text: 吾知其人非上帝所遣、乃受多比雅參巴拉之賄、以此預言告我、
      verse: 12
    - text: 其人受賄、乃欲恐我、使我犯罪、可播惡言、得以謗我、
      verse: 13
    - text: 我上帝歟、多比雅、參巴拉、女先知挪亞底、及其餘先知、欲恐我者、求爾憶其所爲焉、○
      verse: 14
    - text: 於以祿月二十五日、建垣完竣、共歷五旬有二日、
      verse: 15
    - text: 衆敵四周之異邦人聞此、則恐懼喪膽、蓋知此工、乃我上帝所經營也、
      verse: 16
    - text: 時、猶大顯者數致書多比雅、多比雅亦以書覆之、
      verse: 17
    - text: 蓋多比雅爲亞拉子示迦尼之壻、其子約哈難、娶比利迦子米書蘭之女、故猶大人多與之結盟、
      verse: 18
    - text: 衆於我前譽多比雅所爲、亦以我言告之、多比雅致書以恐我、
      verse: 19
  - chapter: 7
    verses:
    - text: 建垣旣竣、我置門扉、立司閽者、謳歌者、及利未人、
      verse: 1
    - text: 立吾弟哈拿尼、及司保障之哈拿尼雅、同治耶路撒冷、哈拿尼雅爲人忠誠、寅畏上帝、超越於衆、
      verse: 2
    - text: 我告之曰、待日上升、乃可啟耶路撒冷邑門、閽人尚立守時、卽令閉門上楗、又使居民、依其班次、各於室前防守、
      verse: 3
    - text: 其城廣大、居民鮮少、第宅未建、
      verse: 4
    - text: 我上帝感我之心、集諸顯者、民長庶民、循其譜系核之、初歸者之譜系、爲我所得、載曰、
      verse: 5
    - text: 猶大州人、爲巴比倫王尼布甲尼撒所虜者、今自俘囚、返耶路撒冷及猶大、各居其邑、
      verse: 6
    - text: 乃與所羅巴伯、耶書亞、尼希米、亞撒利雅、拉米、拿哈瑪尼、末底改、必珊、米斯毘列、比革瓦伊、尼宏、巴拿偕來、其數列左、
      verse: 7
    - text: 巴錄裔、二千一百七十二人、
      verse: 8
    - text: 示法提雅裔、三百七十二人、
      verse: 9
    - text: 亞拉裔、六百五十二人、
      verse: 10
    - text: 巴哈摩押裔、卽耶書亞及約押子孫、二千八百十八人、
      verse: 11
    - text: 以攔裔、一千二百五十四人、
      verse: 12
    - text: 薩土裔、八百四十五人、
      verse: 13
    - text: 薩改裔、七百六十人、
      verse: 14
    - text: 賓內裔、六百四十八人、
      verse: 15
    - text: 比拜裔、六百二十八人、
      verse: 16
    - text: 押甲裔、二千三百二十二人、
      verse: 17
    - text: 亞多尼干裔、六百六十七人、
      verse: 18
    - text: 比革瓦伊裔、二千有六十七人、
      verse: 19
    - text: 亞丁裔、六百五十五人、
      verse: 20
    - text: 亞特裔、卽希西家子孫、九十八人、
      verse: 21
    - text: 哈順裔、三百二十八人、
      verse: 22
    - text: 比賽裔、三百二十四人、
      verse: 23
    - text: 哈拉裔、百有十二人、
      verse: 24
    - text: 基遍人、九十五人、
      verse: 25
    - text: 伯利恆、尼陀法之人、一百八十八人、
      verse: 26
    - text: 亞拿突人、一百二十八人、
      verse: 27
    - text: 伯亞斯瑪弗人、四十二人、
      verse: 28
    - text: 基列耶琳基非拉比錄之人、七百四十三人、
      verse: 29
    - text: 拉瑪迦巴之人、六百二十一人、
      verse: 30
    - text: 默瑪人、一百二十二人、
      verse: 31
    - text: 伯特利及艾之人、一百二十三人、
      verse: 32
    - text: 其他尼波之人、五十二人、
      verse: 33
    - text: 其他以攔之裔、一千二百五十四人、
      verse: 34
    - text: 哈琳裔、三百二十人、
      verse: 35
    - text: 耶利哥人、三百四十五人、
      verse: 36
    - text: 羅德哈第阿挪之人、七百二十一人、
      verse: 37
    - text: 西拿人、三千九百三十人、
      verse: 38
    - text: 爲祭司者、耶書亞家、耶大雅裔、九百七十三人、
      verse: 39
    - text: 音麥裔、一千有五十二人、
      verse: 40
    - text: 巴施戶珥裔、一千二百四十七人、
      verse: 41
    - text: 哈琳裔、一千有十七人、
      verse: 42
    - text: 利未人、何達威裔、卽耶書亞甲篾子孫、七十四人、
      verse: 43
    - text: 謳歌者、亞薩裔、一百四十八人、
      verse: 44
    - text: 司閽者、沙龍、亞特、達們、亞谷、哈底大、朔拜之裔、共一百三十八人、
      verse: 45
    - text: 尼提甯人、西哈、哈蘇巴、答巴俄、
      verse: 46
    - text: 基綠、西亞、巴頓、
      verse: 47
    - text: 利巴拿、哈迦巴、薩買、
      verse: 48
    - text: 哈難、吉德、迦哈、
      verse: 49
    - text: 利亞雅、利汛、尼哥大、
      verse: 50
    - text: 迦散、烏撒、巴西亞、
      verse: 51
    - text: 比賽、米烏甯、尼普心、
      verse: 52
    - text: 巴卜、哈谷巴、哈忽、
      verse: 53
    - text: 巴洗律、米希大、哈沙、
      verse: 54
    - text: 巴柯、西西拉、答瑪、
      verse: 55
    - text: 尼細亞、哈提法、諸人之裔、
      verse: 56
    - text: 所羅門僕之後、瑣太、瑣斐列、比路大、
      verse: 57
    - text: 雅拉、達昆、吉德、
      verse: 58
    - text: 示法提雅、哈替、玻黑列哈斯巴音、亞們、諸人之裔、
      verse: 59
    - text: 尼提甯人、及所羅門僕之後、共三百九十二人、
      verse: 60
    - text: 有自特米拉、特哈薩、基綠、亞頓、音麥而來者、不能述其宗族譜系、不知屬以色列否、
      verse: 61
    - text: 卽第來雅、多比雅、尼哥大之裔、共六百四十二人、
      verse: 62
    - text: 祭司之後、有哈巴雅、哈哥斯、巴西萊之裔、巴西萊娶基列人巴西萊之女、因以其名名己、
      verse: 63
    - text: 此三家之裔、索其譜系不獲、故爲不潔、不得供祭司之職、
      verse: 64
    - text: 方伯曰、至聖之物、彼不可食、迨至有烏陵土明之祭司起、
      verse: 65
    - text: 會衆計四萬二千三百六十人、
      verse: 66
    - text: 此外、有僕婢七千三百三十七人、男女謳歌者、二百四十五人、
      verse: 67
    - text: 馬七百三十六、騾二百四十五、
      verse: 68
    - text: 駝四百三十五、驢六千七百二十、
      verse: 69
    - text: 有族長爲工作而輸、方伯輸庫、金幣一千、盂五十、祭司之衣五百三十、
      verse: 70
    - text: 又有族長輸於工作庫、金幣二萬、銀二千二百彌拿、
      verse: 71
    - text: 餘民輸金幣二萬、銀二千彌拿、祭司之衣六十七、
      verse: 72
    - text: 於是祭司利未人、司閽者、謳歌者、民間庶人、尼提甯人、與以色列衆、各居其邑、
      verse: 73
  - chapter: 8
    verses:
    - text: 七月旣屆、以色列族居於故邑、衆如一人、集於水門前之場、請文士以斯拉攜摩西律書、耶和華所命於以色列人者、
      verse: 1
    - text: 七月朔、祭司以斯拉攜律、至會衆男女、凡能聽而明者之前、
      verse: 2
    - text: 自朝至於日中、在水門前之場、對諸男女凡能明者誦之、民皆傾耳而聽、
      verse: 3
    - text: 文士以斯拉立於特備木臺之上、瑪他提雅、示瑪、亞奈雅、烏利亞、希勒家、瑪西雅、侍於右、毘大雅、米沙利、瑪基雅、哈順、哈拔大拿、撒迦利雅、米書蘭、侍於左、
      verse: 4
    - text: 以斯拉立於民上、展書、爲衆目擊、民皆起立、
      verse: 5
    - text: 以斯拉頌讚惟皇上帝耶和華、民咸舉手、應曰、阿們、阿們、遂俯首崇拜耶和華、
      verse: 6
    - text: 耶書亞、巴尼、示利比、雅憫、亞谷、沙比太、何第雅、瑪西雅、基利他、亞撒利雅、約撒拔、哈難、毘萊雅、與利未人、訓民明律、庶民立於其所、
      verse: 7
    - text: 利未人朗誦上帝律書、解釋其義、俾民洞悉所誦者、
      verse: 8
    - text: 民聞律詞、咸哭、方伯尼希米、文士祭司以斯拉、與訓民之利未人、告之曰、今乃爾上帝耶和華之聖日、毋悲毋哭、
      verse: 9
    - text: 又曰、往哉、食肥飲甘、無者頒之、此乃我主之聖日、毋憂戚、因耶和華而樂、是爲爾之能力、
      verse: 10
    - text: 利未人肅衆曰、今乃聖日、當靜默、毋憂戚、
      verse: 11
    - text: 民往飲食、亦頒餚饌、懽然喜樂、因明所宣之言也、○
      verse: 12
    - text: 翌日、民衆之族長、及祭司利未人、咸集於文士以斯拉所、欲詳聽法律之言、
      verse: 13
    - text: 見律載耶和華命摩西云、於七月節期、以色列人當居於廬、
      verse: 14
    - text: 並在諸邑、及耶路撒冷宣告曰、爾往於山、取橄欖、及野橄欖、崗拈、椶樹、與諸茂樹之枝、遵律所載、以構斯廬、
      verse: 15
    - text: 民遂出、取枝構廬、在屋巔院內、上帝室院、及水門場、以法蓮門場、
      verse: 16
    - text: 自俘囚而歸之會衆、咸構廬、處其中、喜樂不勝、自嫩之子約書亞時、迄於今日、以色列族未嘗行是、
      verse: 17
    - text: 自首日至末日、以斯拉日誦上帝之律書、民衆守節七日、越至八日、循其常例、而集肅會、
      verse: 18
  - chapter: 9
    verses:
    - text: 是月二十四日、以色列族咸集、禁食、衣麻、蒙塵、
      verse: 1
    - text: 與異邦人絕交、立而自認己罪、及列祖之愆、
      verse: 2
    - text: 是日之時、四分之一立於其所、誦其上帝耶和華之律書、四分之一認罪、崇拜其上帝耶和華、
      verse: 3
    - text: 耶書亞、巴尼、甲篾、示巴尼、布尼、示利比、巴尼、基拿尼、登利未人之臺、大聲呼籲其上帝耶和華、
      verse: 4
    - text: 利未人耶書亞、甲篾、巴尼、哈沙尼、示利比、何第雅、示巴尼、毘他希雅、謂衆曰、爾其起立、頌讚爾之上帝耶和華、永世靡曁、頌讚其榮名、斯名也、超乎一切頌美讚揚、
      verse: 5
    - text: 惟爾爲耶和華、爾造天與天上之天、及諸天象、地曁其上所有、海與其中所有、俱爲爾所保存、諸天軍崇拜爾、
      verse: 6
    - text: 爾乃上帝耶和華、昔簡亞伯蘭、導出迦勒底之吾珥、錫名亞伯拉罕、
      verse: 7
    - text: 見其忠心、與之立約、以迦南人、赫人、亞摩利人、比利洗人、耶布斯人、革迦撒人之地、錫其苗裔、緣爾公義、踐厥前言、
      verse: 8
    - text: 我之列祖、受苦於埃及、爾鑒之、哀號於紅海、爾聞之、
      verse: 9
    - text: 遂行異蹟奇事、以懲法老、及其臣僕國民、蓋其狂傲待我列祖、爲爾所知、是以爾名洋溢、有如今日、
      verse: 10
    - text: 爾於我列祖前、使海中判、俾民履陸過海、敵人追襲、爾擲之於深淵、如投石於巨浸、
      verse: 11
    - text: 晝在雲柱導之、夜在火柱燭其當行之路、
      verse: 12
    - text: 爾降臨於西乃山、自天諭之、賜以中正之律例、誠實之法度、美善之典章誡命、
      verse: 13
    - text: 示知安息聖日、又藉爾僕摩西、以誡命典章法律諭之、
      verse: 14
    - text: 爾以天降之糧充其飢、磐湧之水解其渴、昔爾舉手而誓、所錫之地、命彼入而據之、
      verse: 15
    - text: 惟我列祖、驕矜強項、不聽爾命、
      verse: 16
    - text: 不肯順從、不念爾於其中所行之奇事、強項悖逆、自立一帥、欲返奴隸之境、惟爾上帝、樂於赦宥、仁慈矜憫、遲於發怒、富有恩惠、不離棄之、
      verse: 17
    - text: 彼衆鑄犢、自謂此爲導爾出埃及之上帝、大干震怒、
      verse: 18
    - text: 爾仍施恩豐盛、不棄之於野、晝以雲柱導之於途、夜以火柱燭其當行之路、無時或離、
      verse: 19
    - text: 錫爾聖善之神、以訓迪之、使瑪那不缺於其口、賜水以解其渴、
      verse: 20
    - text: 歷四十年、爾養之於野、無所匱乏、厥衣不敝、厥足不腫、
      verse: 21
    - text: 爾以列國諸族之土、分賜於彼、遂據西宏之地、希實本王之國、巴珊王噩之邦、
      verse: 22
    - text: 爾使其裔繁衍、如天星之多、導至所諭其祖必入而據之地、
      verse: 23
    - text: 旣入據之、爾於其前、敗斯土居民迦南人、以民與王付於其手、任意而待、
      verse: 24
    - text: 遂取鞏固之城、膏腴之壤、得獲充以嘉物之宅、鑿成之井、葡萄園、橄欖園、結實之樹甚多、食之果腹、軀體豐肥、賴爾鴻恩而樂、
      verse: 25
    - text: 惟彼弗順、叛逆乎爾、背爾法律、爾之先知勸令歸爾、彼乃殺之、大干震怒、
      verse: 26
    - text: 故爾付於敵手、而困苦之、窘迫之時、彼呼籲爾、爾則自天垂聽、依爾鴻慈、賜以救者、拯之於敵手、
      verse: 27
    - text: 旣享綏安、彼復行爾所惡、爾則遺之於敵手、使轄制之、迨其轉而籲爾、爾仍自天垂聽、依爾慈惠、屢施救援、
      verse: 28
    - text: 加以警戒、使服爾律、惟彼驕矜、不從爾命、爾之律例、人遵之則得生、彼乃犯之、強項背逆、不肯聽從、
      verse: 29
    - text: 爾之寬容、歷年已久、以爾之神感諸先知、俾警戒之、惟彼不聽、故爾付於異邦人手、
      verse: 30
    - text: 惟爾上帝慈仁、恩寵豐盛、不滅之、不棄之、
      verse: 31
    - text: 我上帝歟、乃至大至能、可畏之上帝、踐約施恩、凡我列王牧伯、祭司先知、列祖庶民、自亞述王迄於今日、所遭患難、祈勿視爲微小、
      verse: 32
    - text: 所加於我、爾無不義、爾所行惟誠、我所行惟惡、
      verse: 33
    - text: 我之列王牧伯、祭司列祖、不守爾律、不從爾誡、及爾警戒之言、
      verse: 34
    - text: 彼在其國、受爾所錫之厚恩、居爾所賜廣大之沃土、猶不奉事爾、不悛其惡行、
      verse: 35
    - text: 爾以斯土賜我列祖、俾食其果、及其嘉物、我於其中、爲人僕隸、
      verse: 36
    - text: 因我之罪、爾使列王轄我、彼得豐盛物產於斯土、操權於我躬、及我牲畜、任意而爲、我之艱苦甚鉅、
      verse: 37
    - text: 緣此、我立盟約、書之於籍、我之牧伯、利未人祭司、鈐之以印、
      verse: 38
  - chapter: 10
    verses:
    - text: 鈐印之人、哈迦利亞子方伯尼希米、與西底家、
      verse: 1
    - text: 西萊雅、亞撒利雅、耶利米、
      verse: 2
    - text: 巴施戶珥、亞瑪利雅、瑪基雅、
      verse: 3
    - text: 哈突、示巴尼、瑪鹿、
      verse: 4
    - text: 哈琳、米利末、俄巴底亞、
      verse: 5
    - text: 但以理、近頓、巴錄、
      verse: 6
    - text: 米書蘭、亞比雅、米雅民、
      verse: 7
    - text: 瑪西亞、璧該、示瑪雅、以上皆祭司、
      verse: 8
    - text: 利未人乃亞撒尼子耶書亞、希拿達子賓內、及甲篾、
      verse: 9
    - text: 與同宗示巴尼、何第雅、基利他、毘萊雅、哈難、
      verse: 10
    - text: 米迦、利合、哈沙比雅、
      verse: 11
    - text: 撒刻、示利比、示巴尼、
      verse: 12
    - text: 何第雅、巴尼、比尼努、
      verse: 13
    - text: 民長乃巴錄、巴哈摩押、以攔、薩土、巴尼、
      verse: 14
    - text: 布尼、押甲、比拜、
      verse: 15
    - text: 亞多尼雅、比革瓦伊、亞丁、
      verse: 16
    - text: 亞特、希西家、押朔、
      verse: 17
    - text: 荷第雅、哈順、比賽、
      verse: 18
    - text: 哈拉、亞拿突、尼拜、
      verse: 19
    - text: 抹比押、米書蘭、希悉、
      verse: 20
    - text: 米示薩別、撒督、押杜亞、
      verse: 21
    - text: 毘拉提、哈難、亞奈雅、
      verse: 22
    - text: 何細亞、哈拿尼雅、哈述、
      verse: 23
    - text: 哈羅黑、毘利哈、朔百、
      verse: 24
    - text: 利宏、哈沙拿、瑪西雅、
      verse: 25
    - text: 亞希雅、哈難、亞難、
      verse: 26
    - text: 瑪鹿、哈琳、巴拿、○
      verse: 27
    - text: 餘民、祭司、利未人、司閽者、謳歌者、尼提甯人、及與異邦人絕交、從上帝律者、各偕妻孥、凡有知識聰明者、
      verse: 28
    - text: 皆從同宗顯者、發誓設詛、必遵上帝僕摩西所傳上帝之律、守我主耶和華一切誡命、律例典章、
      verse: 29
    - text: 不以我女嫁斯土之民、不爲我子娶其女、
      verse: 30
    - text: 如斯土之民於安息日、攜貨物糧食而鬻之、我儕於安息日、或聖日、必不購之、每屆七年、休息土壤、貸金者豁免之、
      verse: 31
    - text: 我亦定例、每歲各輸金一舍客勒三分之一、供我上帝室中之役、
      verse: 32
    - text: 如陳設之餅、日獻之素祭燔祭、安息日、月朔、節期之祭、與聖物、以色列族之贖罪祭、及我上帝室中諸用、
      verse: 33
    - text: 我儕祭司利未人及庶民、掣籤、各依宗族、歲定厥期、獻柴於我上帝室、焚於我上帝耶和華壇、循律所載、
      verse: 34
    - text: 又定厥例、歲攜初登之土產、始實之樹菓、薦於耶和華室、
      verse: 35
    - text: 以我初胎之男、首生之牛羊、奉於我上帝室、給其中供職之祭司、循律所載、
      verse: 36
    - text: 新麥之屑、與舉祭、諸樹之菓、及酒油、納諸祭司、貯於我上帝室之府庫、取田所產、什一以奉利未人、蓋利未人於我所居諸邑、得其物產之什一、
      verse: 37
    - text: 利未人取什一時、亞倫子孫爲祭司者、當有一人與俱、利未人自所得什一中、復取其什一、攜入上帝室、貯於府庫、
      verse: 38
    - text: 以色列族及利未人、當攜穀酒油爲舉祭、至藏聖所器皿之屋、卽供職之祭司、司閽者、謳歌者、所居之處、我儕必不棄我上帝室焉、
      verse: 39
  - chapter: 11
    verses:
    - text: 民長居耶路撒冷、餘民掣籤、於十人中、使一人居耶路撒冷聖邑、九人居於他邑、
      verse: 1
    - text: 凡樂意居耶路撒冷者、民爲之祝嘏、
      verse: 2
    - text: 以色列族、祭司利未人、尼提甯人、與所羅門僕之裔、咸居猶大諸邑、各有其業、居耶路撒冷之州長、其名如左、
      verse: 3
    - text: 中有猶大人、便雅憫人、猶大人中、有法勒斯裔、烏西雅子亞他雅、烏西雅乃撒迦利雅子、撒迦利雅乃亞瑪利雅子、亞瑪利雅乃示法提雅子、示法提雅乃瑪勒列子、
      verse: 4
    - text: 又有巴錄子瑪西雅、巴錄乃谷何西子、谷何西乃哈賽雅子、哈賽雅乃亞大雅子、亞大雅乃約雅立子、約雅立乃撒迦利雅子、撒迦利雅乃示羅尼子、
      verse: 5
    - text: 法勒斯裔居耶路撒冷者、共四百六十八人、皆爲勇士、
      verse: 6
    - text: 便雅憫人中、有米書蘭子撒路、米書蘭乃約葉子、約葉乃毘大雅子、毘大雅乃哥賴雅子、哥賴雅乃瑪西雅子、瑪西雅乃以鐵子、以鐵乃耶篩亞子、
      verse: 7
    - text: 其次、則有迦拜撒來等、共九百二十八人、
      verse: 8
    - text: 細基利子約珥爲其督、哈西努子猶大爲副邑宰、
      verse: 9
    - text: 祭司中、有約雅立子耶大雅、及雅斤、
      verse: 10
    - text: 又有宰上帝室者、希勒家子西萊雅、希勒家乃米書蘭子、米書蘭乃撒督子、撒督乃米拉約子、米拉約乃亞希突子、
      verse: 11
    - text: 其同宗在殿中供役者、八百二十二人、又有耶羅罕子亞大雅、耶羅罕乃毘拉利子、毘拉利乃暗洗子、暗洗乃撒迦利亞子、撒迦利亞乃巴施戶珥子、巴施戶珥乃瑪基雅子、
      verse: 12
    - text: 及其同宗爲族長者、二百四十二人、又有亞薩列子亞瑪帥、亞薩列乃亞哈賽子、亞哈賽乃米實利末子、米實利末乃音麥子、
      verse: 13
    - text: 及其同宗爲勇士者、百有二十八人、哈基多琳子撒巴第業爲其督、
      verse: 14
    - text: 利未人中、有哈述子示瑪雅、哈述乃押利甘子、押利甘乃哈沙比雅子、哈沙比雅乃布尼子、
      verse: 15
    - text: 又有利未族長、沙比太、約撒拔、司上帝室之外事、
      verse: 16
    - text: 亞薩曾孫、撒底孫、米迦子瑪他尼、於祈禱時、爲長引讚、其同宗八布迦副之、耶杜頓曾孫、迦拉孫、沙母亞子押大亦與焉、
      verse: 17
    - text: 在聖城中、利未族、共二百八十四人、
      verse: 18
    - text: 司閽者、亞谷、達們、及其同宗、百有七十二人、
      verse: 19
    - text: 其餘以色列族、祭司利未人、散居猶大諸邑、各有其業、
      verse: 20
    - text: 尼提甯人居於俄斐勒、西哈基斯帕爲其督、
      verse: 21
    - text: 謳歌者、亞薩之裔、米迦玄孫、瑪他尼曾孫、哈沙比雅孫、巴尼子烏西、爲在耶路撒冷利未人之督、司上帝室之事、
      verse: 22
    - text: 此乃王之所命、且謳歌者每日所需、有定例焉、
      verse: 23
    - text: 猶大子謝拉裔、米示薩別子毘他希雅、佐王治理民事、
      verse: 24
    - text: 論其鄉里田畝、猶大人有居於基列亞巴、及其鄉里、底本及其鄉里、葉甲薛及其鄉里、
      verse: 25
    - text: 亦在耶書亞、摩拉大、伯帕列、
      verse: 26
    - text: 哈薩書亞、別是巴及其鄉里、
      verse: 27
    - text: 洗革拉、米哥拿及其鄉里、
      verse: 28
    - text: 音臨門、瑣拉、耶末、
      verse: 29
    - text: 撒挪亞、亞杜蘭、及其鄉里、拉吉及其田畝、亞西加及其鄉里、張幕之所、自別是巴至欣嫩谷、
      verse: 30
    - text: 便雅憫人自迦巴而下、居於密抹、亞雅、伯特利及其鄉里、
      verse: 31
    - text: 亞拿突、挪伯、亞難雅、
      verse: 32
    - text: 夏瑣、拉瑪、基他音、
      verse: 33
    - text: 哈疊、洗編、尼八拉、
      verse: 34
    - text: 羅德、阿挪、及工師谷、
      verse: 35
    - text: 利未人昔居猶大者、有數班歸於便雅憫、
      verse: 36
  - chapter: 12
    verses:
    - text: 從撒拉鐵子所羅巴伯、及耶書亞、而歸之祭司利未人、有西萊雅、耶利米、以斯拉、
      verse: 1
    - text: 亞瑪利雅、瑪鹿、哈突、
      verse: 2
    - text: 示迦尼、利宏、米利末、
      verse: 3
    - text: 易多、近頓、亞比雅、
      verse: 4
    - text: 米雅民、瑪底雅、璧迦、
      verse: 5
    - text: 示瑪雅、約雅立、耶大雅、
      verse: 6
    - text: 撒路、亞木、希勒家、耶大雅、以上所載、當耶書亞時、爲祭司及其同宗之長、
      verse: 7
    - text: 利未人有耶書亞、賓內、甲篾、示利比、猶大、瑪他尼、瑪他尼與其同宗、司稱謝之事、
      verse: 8
    - text: 其同宗八布迦、烏尼、依其班列、與彼相對、
      verse: 9
    - text: 耶書亞生約雅金、約雅金生以利亞實、以利亞實生耶何耶大、
      verse: 10
    - text: 耶何耶大生約拿單、約拿單生押杜亞、
      verse: 11
    - text: 當約雅斤時、祭司爲族長者、有西萊雅班米拉雅、耶利米班哈拿尼雅、
      verse: 12
    - text: 以斯拉班米書蘭、亞瑪利雅班約哈難、
      verse: 13
    - text: 米利古班約拿單、示巴尼班約瑟、
      verse: 14
    - text: 哈琳班押拿、米拉約班希勒愷、
      verse: 15
    - text: 易多班撒迦利亞、近頓班米書蘭、
      verse: 16
    - text: 亞比雅班細基利、米拿民班某、摩亞底班毘勒太、
      verse: 17
    - text: 璧迦班沙母亞、示瑪雅班約拿單、
      verse: 18
    - text: 約雅立班瑪特乃、耶大雅班烏西、
      verse: 19
    - text: 撒來班加萊、亞木班希伯、
      verse: 20
    - text: 希勒家班哈沙比雅、耶大雅班拿坦業、
      verse: 21
    - text: 當以利亞實、耶何耶大、約哈難、押杜亞時、利未人之族長、俱載於册、當波斯王大利烏時、祭司爲族長者、亦載於册、
      verse: 22
    - text: 利未人之族長、載於歷代志、至以利亞實子約哈難時、
      verse: 23
    - text: 利未人之族長、乃哈沙比雅、示利比、甲篾子耶書亞、與相向而立之同宗、班列相對、頌讚稱謝、循上帝僕大衞所命、
      verse: 24
    - text: 瑪他尼、八布迦、俄巴底亞、米書蘭、達們、亞谷、咸爲閽人、守門於庫、
      verse: 25
    - text: 以上所載、俱在約撒達孫、耶書亞子約雅金、方伯尼希米、文士祭司以斯拉時、○
      verse: 26
    - text: 耶路撒冷邑垣告成、遂覓散處之利未人、招至耶路撒冷、欣然稱謝、謳歌擊鈸、鳴琴鼓瑟、而行奉獻之禮、
      verse: 27
    - text: 謳歌者、自耶路撒冷畿甸、與尼陀法人之鄉里、
      verse: 28
    - text: 又自伯吉甲、及迦巴押瑪弗之田畝、咸集、蓋謳歌者、已建鄉里於耶路撒冷四周、
      verse: 29
    - text: 祭司利未人自潔、亦潔其民、與邑門城垣、
      verse: 30
    - text: 我導猶大牧伯登城垣、使稱謝者二班、列隊而行、一班從右往糞場門、
      verse: 31
    - text: 從之者何沙雅、及猶大牧伯之半、
      verse: 32
    - text: 亞撒利雅、以斯拉、米書蘭、
      verse: 33
    - text: 猶大、便雅憫、示瑪雅、耶利米、
      verse: 34
    - text: 祭司之子數人執角、卽約拿單子撒迦利亞、約拿單乃示瑪雅子、示瑪雅乃瑪他尼子、瑪他尼乃米該亞子、米該亞乃撒刻子、撒刻乃亞薩子、
      verse: 35
    - text: 及其同宗示瑪雅、亞撒利、米拉萊、基拉萊、瑪艾、拿坦業、猶大、哈拿尼、咸執上帝僕大衞之樂器、文士以斯拉爲其先導、
      verse: 36
    - text: 由泉門而前、升大衞城之階、在大衞宮之上、東至水門、
      verse: 37
    - text: 一班從左而往、欲與彼班相遇、我率民衆之半、隨之於垣、過爐樓、至廣垣、
      verse: 38
    - text: 由以法蓮門之上、經古門、魚門、哈楠業樓、哈米亞樓、至於羊門、止於獄門、
      verse: 39
    - text: 於是稱謝者二班、與我及民長之半、立於上帝室中、
      verse: 40
    - text: 祭司以利亞金、瑪西雅、米拿民、米該雅、以利約乃、撒迦利亞、哈楠尼亞、俱執角、
      verse: 41
    - text: 又有瑪西雅、示瑪雅、以利亞撒、烏西、約哈難、瑪基雅、以攔、以謝、謳歌者大聲謳歌、伊斯拉希雅爲其督、
      verse: 42
    - text: 是日民獻大祭、喜樂不勝、蓋上帝使之懽忻、婦孺亦悅、耶路撒冷歡聲、聞於遠處、○
      verse: 43
    - text: 是日立人司庫、以貯舉祭、初熟之品、什一之供、收由諸邑之田、祭司利未人所當得者、如律所定、蓋猶大人爲供役之祭司利未人而樂也、
      verse: 44
    - text: 其人供上帝之事、與清潔之役、謳歌者、司閽者、亦然、循大衞及其子所羅門之命、
      verse: 45
    - text: 昔在大衞亞薩時、有謳歌者之長、與頌讚稱謝上帝之詩、
      verse: 46
    - text: 今在所羅巴伯尼希米時、以色列衆於謳歌者、司閽者、日給所需、以所區別者奉利未人、利未人以所區別者奉亞倫裔、
      verse: 47
  - chapter: 13
    verses:
    - text: 是日誦摩西書、俾民聽聞、見書載云、亞捫摩押二族、永不得入上帝會、
      verse: 1
    - text: 因其不以糧與水、迎以色列人、乃賂巴蘭來詛之、惟我上帝變詛爲祝、
      verse: 2
    - text: 民聞此律、則由以色列中、屛諸雜族、○
      verse: 3
    - text: 昔祭司以利亞實司我上帝室庫、與多比雅聯姻、
      verse: 4
    - text: 爲之備一巨室、此室曾貯素祭、乳香器皿、及穀酒油之什一、乃利未人、謳歌者、司閽者、循例當得之物、亦貯歸祭司之舉祭、
      verse: 5
    - text: 斯時我不在耶路撒冷、蓋巴比倫王、亞達薛西三十二年、我返覲王、越數日我請假、
      verse: 6
    - text: 旣至耶路撒冷、始知以利亞實爲多比雅所行之惡事、在上帝室院、爲之備室、
      verse: 7
    - text: 我則憂甚、取多比雅之家具、擲諸室外、
      verse: 8
    - text: 命潔其室、以上帝室之器皿、素祭乳香、仍貯於中、
      verse: 9
    - text: 我亦知利未人所當得者未給之、供役之利未人、及謳歌者、逃歸其田畝、
      verse: 10
    - text: 遂斥責民長曰、上帝之室、何遺棄之、因招集利未人、復供厥職、
      verse: 11
    - text: 於是猶大人攜其穀酒油之什一、入於府庫、
      verse: 12
    - text: 我立祭司示利米雅、繕寫撒督、利未人毘大雅司庫、瑪他尼孫、撒刻子哈難副之、此數人皆忠誠、以供同宗爲職、
      verse: 13
    - text: 我上帝歟、我爲爾室及其典禮、所行之善事、尚其垂念、毋泯沒之、○
      verse: 14
    - text: 時、我見猶大地、有人於安息日、踐醡運穀、以驢負載、且荷酒葡萄無花菓、及諸負擔、於安息日進耶路撒冷、在其鬻食物之日、我警戒之、
      verse: 15
    - text: 有推羅人居其中、攜魚及諸貨物、安息日鬻於猶大人、在耶路撒冷、
      verse: 16
    - text: 我斥責猶大顯者曰、爾奚行此惡、以犯安息日、
      verse: 17
    - text: 昔爾列祖、豈非行是、致我上帝降諸災於我儕、及斯邑乎、爾今又犯安息、使怒及於以色列、尤有甚焉、
      verse: 18
    - text: 我於安息日前夕、耶路撒冷邑門昏黑之時、卽命閉之、安息日後方啟、又委我僕數人監門、免人於安息日負荷入邑、
      verse: 19
    - text: 商賈及鬻諸貨物者、一再宿於耶路撒冷外、
      verse: 20
    - text: 我戒之曰、爾奚附垣而宿、如再行此、我必執爾、此後安息日、彼不復至、
      verse: 21
    - text: 我命利未人潔己而至、監守邑門、使安息日爲聖、我上帝歟、尚其垂念我、依爾鴻慈矜憫我、○
      verse: 22
    - text: 時、我見猶大人、娶亞實突亞捫摩押之女爲室、
      verse: 23
    - text: 其子女所言者、半屬亞實突方言、猶大方言則不能、惟言諸族方言而已、
      verse: 24
    - text: 我則斥之、詛之、撻其數人、拔其髮、使指上帝而誓、必不以己女嫁其子、不娶其女爲妻爲媳、
      verse: 25
    - text: 謂之曰、以色列王所羅門、非因此而犯罪乎、彼在列國中、無王可比、上帝愛之、立爲以色列王、然異邦之女誘之干罪、
      verse: 26
    - text: 我豈聽爾行此大惡、娶異邦之女、干犯我上帝乎、
      verse: 27
    - text: 祭司長以利亞實孫、耶何耶大子一人、爲和倫人參巴拉之壻、我屛之於我前、
      verse: 28
    - text: 我上帝歟、彼玷祭司之職、背祭司利未人之約、望爾念之、
      verse: 29
    - text: 如是我潔斯衆、絕異邦人、且定祭司利未人之職任、俾供厥役、
      verse: 30
    - text: 命民按期備柴、獻初熟之土產、我上帝歟、望爾垂念、施恩於我、
      verse: 31
  name: Nehemiah
- chapters:
  - chapter: 1
    verses:
    - text: 亞哈隨魯爲王、統轄百有二十七州、自印度至古實、
      verse: 1
    - text: 其時都於書珊、在宮坐於王位、
      verse: 2
    - text: 三年、宴諸牧伯、臣僕、各州之顯者、及方伯、卽波斯瑪代之權貴、咸在其前、
      verse: 3
    - text: 王於多日、以其榮國之富有、及其威嚴之炫赫示之、凡歷十有八旬、
      verse: 4
    - text: 此日旣過、又宴書珊宮中之人、自尊逮卑、歷有七日、在宮之院、
      verse: 5
    - text: 以白綠藍三色之布爲帷、繫以紫枲之繩、綴以銀環、在於白石之柱、內有金銀之牀、設於紅石白石、黃石黑石、所鋪之地、
      verse: 6
    - text: 金巵賜酒、巵式不一、御酒孔多、示王厚貺、
      verse: 7
    - text: 飲酒有令、勿得強人、蓋王曾命宮中百工、使人各隨所欲、
      verse: 8
    - text: 王后瓦實提、亦在亞哈隨魯王宮、爲諸婦設宴、
      verse: 9
    - text: 屆七日、王飲酒而樂、諭御前宦豎七人、米戶幔、比斯他、哈波拿、比革他、亞拔他、西達、甲迦、
      verse: 10
    - text: 請王后瓦實提戴后冕至王前、使庶民諸伯得見其美、蓋后有殊色也、
      verse: 11
    - text: 惟后不遵宦豎所傳王命而至、王怒甚、中心如焚、
      verse: 12
    - text: 王之左右、波斯瑪代七伯、時覲王顏、居國之首位、卽甲示拿、示達、押瑪他、他施斯、米力、瑪西拿、米母干、俱達時務、皆哲士也、凡王有事、例當詢諸明法律者、故問之曰、
      verse: 13
    - text: 王之左右、波斯瑪代七伯、時覲王顏、居國之首位、卽甲示拿、示達、押瑪他、他施斯、米力、瑪西拿、米母干、俱達時務、皆哲士也、凡王有事、例當詢諸明法律者、故問之曰、
      verse: 14
    - text: 王后瓦實提、不遵宦豎所傳亞哈隨魯王之命、按律我當如何處之、
      verse: 15
    - text: 米母干謂王及諸伯曰、后瓦實提所爲、匪但有害於王、亦有害於王之諸州牧伯庶民、
      verse: 16
    - text: 蓋后之所爲、必傳於諸婦、言王召后、而后不至、致諸婦亦蔑視其夫、
      verse: 17
    - text: 今而後、波斯瑪代衆命婦、聞后所爲、必效其尤、言於王之牧伯、遂生藐視、憤怒靡已、
      verse: 18
    - text: 如王以爲善、則降諭旨、載於波斯瑪代之律、永遠不廢、不容瓦實提進御、以其后位、賜較彼尤善者、
      verse: 19
    - text: 王疆宇甚廣、王詔布告通國、則婦必敬其夫、無論尊卑、
      verse: 20
    - text: 王與諸伯、咸悅米母干之言、王遂依此而行、
      verse: 21
    - text: 頒詔王之諸州、各依其文字方言、曰夫必於其家爲主、亦依其方言而言焉、
      verse: 22
  - chapter: 2
    verses:
    - text: 厥後、王怒旣息、追思瓦實提、並其所行、及所降之詔、
      verse: 1
    - text: 侍臣曰、宜爲王採訪豔麗處女、
      verse: 2
    - text: 請王設官於國之諸州、集豔麗處女、咸至書珊、俾入後宮、令內豎希該掌之、賜以薰沐所需、
      verse: 3
    - text: 惟王所悅之女、則立爲后、以代瓦實提、王以爲善、依此而行、○
      verse: 4
    - text: 書珊宮、有猶大人末底改者、乃便雅憫族、基士曾孫、示每孫、睚珥子也、
      verse: 5
    - text: 昔巴比倫王尼布甲尼撒、自耶路撒冷虜猶大王耶哥尼雅、及其民衆、末底改亦與焉、
      verse: 6
    - text: 末底改叔之女哈大沙、又名以斯帖、美姿容、有殊色、父母旣沒、末底改撫養之、以爲己女、
      verse: 7
    - text: 王命與詔旣頒、衆女咸至書珊宮、以斯帖亦入宮、內豎希該掌其事、
      verse: 8
    - text: 希該悅以斯帖、加恩優渥、急以薰沐所需、及所應得予之、又以當給之宮女七人賜之、移居女室至美之所、
      verse: 9
    - text: 以斯帖從末底改命、不以其國其族告人、
      verse: 10
    - text: 末底改日往來於女室院前、欲知以斯帖安否、並其將來之境遇、
      verse: 11
    - text: 衆女循例薰沐、十有二月、用沒藥之油六月、用芬芳之品、及諸薰沐之品六月、然後依次覲王、
      verse: 12
    - text: 女子入覲、自女室詣王宮、凡其所求、悉以給之、
      verse: 13
    - text: 夕往朝返、居於女子次室、歸司嬪妃之內豎沙甲掌之、非王悅之、以名見召、則不得復見、
      verse: 14
    - text: 末底改叔亞比孩之女以斯帖、末底改以爲己女者、屆期覲王、除內豎希該所賜而外、一無所求、見者皆悅之、
      verse: 15
    - text: 亞哈隨魯王七年十月、卽提別月、以斯帖被引入宮覲王、
      verse: 16
    - text: 王愛之、逾於諸女、蒙王恩寵、較衆處女尤厚、加冕於其首、立爲后、以代瓦實提、
      verse: 17
    - text: 王緣以斯帖故、大宴牧伯臣僕、免各州之租稅、依王厚貺、大頒賞賚、
      verse: 18
    - text: 衆女復集時、末底改坐於御門、
      verse: 19
    - text: 以斯帖不以其國其族告人、遵末底改所命、與撫養時無異、
      verse: 20
    - text: 末底改坐御門時、有王之二豎、司閽者辟探提列忿怒、謀害亞哈隨魯王、
      verse: 21
    - text: 末底改知之、以告后以斯帖、以斯帖託末底改名、告於王、
      verse: 22
    - text: 繼察之、得其實、懸二豎於木、在王前錄其事於歷代志、
      verse: 23
  - chapter: 3
    verses:
    - text: 厥後、王擢亞甲族人、哈米大他子哈曼、尊之、使其位高於左右諸牧伯、
      verse: 1
    - text: 在御門之臣僕、俱遵王命、跪拜哈曼、惟末底改不跪不拜、
      verse: 2
    - text: 御門臣僕問之曰、爾奚違王命、
      verse: 3
    - text: 日諫末底改、末底改不聽、衆以告哈曼、欲觀末底改事之究竟、蓋末底改以己爲猶大人告之也、
      verse: 4
    - text: 哈曼見末底改不跪不拜、則怒甚、
      verse: 5
    - text: 衆以末底改國族告哈曼、哈曼以爲殺此一人、猶微事耳、欲將亞哈隨魯王通國、末底改之同宗猶大人、盡行殲滅、
      verse: 6
    - text: 亞哈隨魯王十二年正月、卽尼散月、人在哈曼前、按日與月掣普珥、卽籤、至十二月、卽亞達月爲吉、
      verse: 7
    - text: 哈曼奏王曰、有一族、散處爾國諸州、其律異乎萬民、不遵王律、容之於王無益、
      verse: 8
    - text: 如王悅之、可頒明詔、翦滅斯族、我將以銀一萬他連得、付於掌國帑者、以儲王庫、
      verse: 9
    - text: 王脫指環、給亞甲族人、哈米大他子哈曼、卽猶大人之敵、
      verse: 10
    - text: 曰、此銀賜爾、斯民亦付爾、隨意待之、
      verse: 11
    - text: 正月十三日、遂召王之繕寫、從哈曼所命書詔、依各州文字、各族方言、繕以御名、鈐以王之指環、普告王臣、各州方伯、各族民長、
      verse: 12
    - text: 遣郵傳詔各州、使於十二月、卽亞達月十三日、一日之間、將猶大人、無論老幼、嬰孩婦女、盡行殺戮翦滅、俾其隕亡、取其貨財、以爲己有、
      verse: 13
    - text: 所錄之詔、頒行各州、宣告各族、使之預備、以待是日、
      verse: 14
    - text: 在書珊宮降詔、郵驛遵命、其行甚速、王與哈曼坐而飲、惟書珊邑、則紛擾焉、
      verse: 15
  - chapter: 4
    verses:
    - text: 末底改旣知此事、自裂其衣、衣麻蒙灰、出至邑中、大聲痛哭、
      verse: 1
    - text: 及御門而止、因衣麻者不可入也、
      verse: 2
    - text: 詔至各州、猶大人悲甚、禁食、哭泣、哀號、衣麻臥於灰中者衆、
      verse: 3
    - text: 以斯帖之侍女內豎進而告之、后則憂甚、遺末底改衣、使去其麻、末底改不受、
      verse: 4
    - text: 王昔委內豎哈他革侍以斯帖、以斯帖召之、命其往問末底改、何事何故、
      verse: 5
    - text: 哈他革遂出、至御門前之場、見末底改、
      verse: 6
    - text: 末底改以所遇之事、及哈曼爲滅猶大人、許以銀輸王庫之確數、悉告哈他革、
      verse: 7
    - text: 又將書珊所頒滅猶大人之詔、付與哈他革、請呈於以斯帖、明告此事、且囑其入覲、爲己族祈求於王前、
      verse: 8
    - text: 哈他革返、以末底改之言告以斯帖、
      verse: 9
    - text: 以斯帖命哈他革告末底改曰、
      verse: 10
    - text: 王之臣僕、及諸州之民皆知、凡未蒙王召、擅入內院覲王者、無論男女、殺無赦、俱爲一例、非王向之舉其金杖、不得生存、我未蒙召入覲、已三旬矣、
      verse: 11
    - text: 或以以斯帖言告末底改、
      verse: 12
    - text: 末底改使覆以斯帖曰、勿意爾居王宮、愈於猶大衆、必能得免、
      verse: 13
    - text: 今爾得居后位、焉知非爲此會、如爾斯時緘默無言、則猶大人必從他方、得解脫、蒙拯救、惟爾與父家、將見剿滅耳、
      verse: 14
    - text: 以斯帖命覆末底改曰、
      verse: 15
    - text: 當集書珊諸猶大人、爲我禁食三晝夜、不食不飲、我與侍女亦禁食、然後違例覲王、若亡則亡耳、
      verse: 16
    - text: 末底改往、咸遵以斯帖命而行、
      verse: 17
  - chapter: 5
    verses:
    - text: 越至三日、以斯帖衣朝服、立於王宮內院、在王宮相對之所、王在宮中坐其位、對於門、
      verse: 1
    - text: 見后以斯帖立於院中、則加恩、向之舉金杖、以斯帖乃前、捫其杖端、
      verse: 2
    - text: 王諭之曰、后以斯帖、爾何所欲、爾何所求、卽國之半、亦必予爾、
      verse: 3
    - text: 以斯帖曰、我爲王設宴、如王悅之、請與哈曼、今日赴宴、
      verse: 4
    - text: 王命曰、使哈曼速行、如以斯帖所言、於是王及哈曼、赴以斯帖所備之宴、
      verse: 5
    - text: 宴飲之時、王謂以斯帖曰、爾何所求、我必予爾、爾何所欲、卽國之半、亦必爲之、
      verse: 6
    - text: 以斯帖曰、我之所求所欲、
      verse: 7
    - text: 我若沾恩於王前、且王悅之、允我所求、成我所欲、請與哈曼、赴我所設之宴、明日必依王言而行、
      verse: 8
    - text: 是日哈曼中心歡悅、欣然而出、然見末底改在御門、不起立、不動身、則怒甚、
      verse: 9
    - text: 強忍而歸、招其友及妻細利斯至、
      verse: 10
    - text: 以其財貨之富、子女之繁、及王擢而升之、超於諸伯王臣諸事、悉告之、
      verse: 11
    - text: 且曰、后以斯帖設宴、予而外、不許人偕王赴之、明日設宴、我與王又見請、
      verse: 12
    - text: 惟見猶大人末底改坐於御門、則此一切、不足爲意、
      verse: 13
    - text: 其妻細利斯與諸友謂之曰、當具木高五丈、明日求王、懸末底改於上、然後欣然與王赴宴、哈曼悅其言、使具木焉、
      verse: 14
  - chapter: 6
    verses:
    - text: 是夕王不得寢、命取歷代史記、乃誦於王前、
      verse: 1
    - text: 其中載云、王之二豎、司閽者辟探提列、謀害亞哈隨魯王、末底改首告之、
      verse: 2
    - text: 王問曰、末底改因此、膺何尊榮爵位、侍臣對曰、無之、
      verse: 3
    - text: 王曰、誰在院中、時、哈曼適進王宮外院、欲與王言、懸末底改於其所具之木、
      verse: 4
    - text: 侍臣對曰、哈曼立於院中、王曰、使之入、
      verse: 5
    - text: 哈曼入、王問曰、王欲榮者、若何待之、哈曼意謂、王欲榮者、孰逾於我、
      verse: 6
    - text: 遂曰、王欲榮之、
      verse: 7
    - text: 則取王所服之朝衣、及王所乘戴冠之馬、
      verse: 8
    - text: 以衣與馬、付最尊之大臣一人、以衣衣王所欲榮者、使之乘馬、遊於邑衢、宣告其前曰、王欲榮者、待之若是、
      verse: 9
    - text: 王命哈曼曰、速取衣馬、依爾所言、以待坐於御門者、猶大人末底改、凡爾所言、毋少欠缺、
      verse: 10
    - text: 哈曼遂取衣馬、以衣衣末底改、俾其乘馬、遊於邑衢、宣告其前曰、王欲榮者、待之若是、
      verse: 11
    - text: 末底改反御門、哈曼則憂、蒙首趨歸、
      verse: 12
    - text: 以所遇之事、悉告其妻細利斯、及諸友朋、彼之智士、曁其妻曰、爾始屈於末底改、如彼果猶大族、爾必不能與抗、終必仆於其前、
      verse: 13
    - text: 言時、王之內豎至、亟攜哈曼、赴以斯帖所備之宴、
      verse: 14
  - chapter: 7
    verses:
    - text: 王與哈曼、赴后以斯帖之宴、
      verse: 1
    - text: 是日宴時、王復問以斯帖曰、后以斯帖、爾何所求、我必予爾、爾何所欲、卽國之半、亦必爲之、
      verse: 2
    - text: 后以斯帖對曰、我若沾恩於王前、且王悅之、則請依我所求、賜我生命、依我所欲、保我民族、
      verse: 3
    - text: 我與我民見鬻、欲加殺戮翦滅、俾歸隕亡、我儕若被鬻爲奴爲婢、我則緘默不言、蓋以我儕遇禍、較王受損、不足數也、
      verse: 4
    - text: 王謂后以斯帖曰、敢起意爲此者、誰乎、其人何在、
      verse: 5
    - text: 以斯帖曰、厥仇厥敵、卽此惡人哈曼也、於是哈曼驚懼、在王與后前、
      verse: 6
    - text: 王忿然而起、離席往於御苑、哈曼知王必罪己、則起立、求后以斯帖救其生命、
      verse: 7
    - text: 王自御苑復返宴所、見哈曼伏於以斯帖所在之榻、則曰、在宮中、在我前、彼乃強迫后耶、王出斯言、左右遂蒙哈曼面、
      verse: 8
    - text: 侍王之內豎哈波拿曰、末底改昔有救王之功、哈曼爲之備木、高五丈、今立於己家、王曰、懸之其上、
      verse: 9
    - text: 遂以哈曼、懸於爲末底改所備之木、王怒乃息、
      verse: 10
  - chapter: 8
    verses:
    - text: 是日亞哈隨魯王、以猶大人之仇哈曼家、付於后以斯帖、末底改亦覲王、蓋以斯帖告王爲己戚屬也、
      verse: 1
    - text: 王脫己之指環、由哈曼所奪者、錫末底改、以斯帖委末底改治哈曼家、
      verse: 2
    - text: 以斯帖復言於王前、伏其足下、涕泣哀求、除亞甲族人哈曼之害、及攻猶大人之惡謀、
      verse: 3
    - text: 王向以斯帖舉其金杖、以斯帖起、立於王前、
      verse: 4
    - text: 曰、亞甲族人、哈米大他子哈曼、設謀頒詔、殺戮在王諸州之猶大人、如王悅之、我若沾恩於王前、王視爲善、王目悅我、則請降諭廢之、
      verse: 5
    - text: 我民遇害、我何以堪、我族被滅、我何忍見、
      verse: 6
    - text: 王謂后以斯帖、及猶大人末底改曰、哈曼欲害猶大人、被懸於木、我以其家賜以斯帖、
      verse: 7
    - text: 今可隨意、託王名書詔、頒於猶大人、以王指環鈐之、蓋繕以王名、鈐以王指環之詔、莫能廢也、
      verse: 8
    - text: 三月卽西彎月、二十三日、王之繕寫見召、從末底改所言書詔、傳於自印度至古實、百有二十七州之猶大人、以及大臣、方伯民長、依各州之文字、各族之方言、亦按猶大人之文字方言、
      verse: 9
    - text: 繕以亞哈隨魯王名、鈐以王之指環、遣郵乘御廐所產快馬傳之、
      verse: 10
    - text: 詔曰、王許各州諸邑之猶大人、於十二月、卽亞達月十三日、一日之間咸集、自相扞衞、以保其生、殺戮翦滅各州作勢攻彼之人、使之隕亡、及厥婦孺、取其貨財、以爲己有、
      verse: 11
    - text: 詔曰、王許各州諸邑之猶大人、於十二月、卽亞達月十三日、一日之間咸集、自相扞衞、以保其生、殺戮翦滅各州作勢攻彼之人、使之隕亡、及厥婦孺、取其貨財、以爲己有、
      verse: 12
    - text: 書錄此詔、頒行各州、宣告各族、使猶大人設備、屆期復仇於敵、
      verse: 13
    - text: 郵乘御馬之快者、奉王命而疾馳、此詔出自書珊宮、
      verse: 14
    - text: 末底改衣朝服、厥色藍白、首冠大金冕、外衣赤枲袍、出自王前、書珊邑民、歡呼喜樂、
      verse: 15
    - text: 猶大人咸有光寵尊榮、欣喜歡忭、
      verse: 16
    - text: 王詔所至各州大邑、猶大人欣喜歡忭、設筵守爲佳日、斯土之民緣畏猶大人、入其籍者多焉、
      verse: 17
  - chapter: 9
    verses:
    - text: 十二月卽亞達月、十三日、猶大人之仇、將行王之前詔、冀制猶大人、而反爲猶大人所制、
      verse: 1
    - text: 是日猶大人、集於亞哈隨魯王各州諸邑、殺戮欲害己者、莫能禦之、以諸族咸畏之也、
      verse: 2
    - text: 州牧、大臣、方伯、曁從王事之百寮、畏末底改、助猶大人、
      verse: 3
    - text: 蓋末底改尊於朝廷、名揚諸州、爵位日隆、
      verse: 4
    - text: 猶大人以刃擊諸敵、殺戮之、翦滅之、凡憾之者、任意而待、
      verse: 5
    - text: 在書珊城、猶大人殺五百人、
      verse: 6
    - text: 又殺巴珊大他、達分、亞斯帕他、
      verse: 7
    - text: 破拉他、亞大利雅、亞利大他、
      verse: 8
    - text: 帕瑪斯他、亞利賽、亞利代、瓦耶撒他、
      verse: 9
    - text: 此十人、乃哈米大他之孫、猶大人敵哈曼之子、惟不取其貨財、
      verse: 10
    - text: 當日在書珊城、核被殺者之數、呈於王前、
      verse: 11
    - text: 王以告后以斯帖曰、猶大人在書珊城中、旣殺五百人、並戮哈曼十子、則在王之諸州、其所爲者可知矣、今爾何求、我必予爾、尚有所欲、我必爲之、
      verse: 12
    - text: 以斯帖曰、如王悅之、則請允居書珊之猶大人、明日仍行今日之詔、並以哈曼十子、懸之於木、
      verse: 13
    - text: 王命依此而行、頒詔於書珊、遂取哈曼十子懸之、
      verse: 14
    - text: 亞達月十四日、居書珊之猶大人復集、殺三百人、惟不取其貨財、
      verse: 15
    - text: 在王諸州之猶大人亦集、自相扞衞、以保其生、免敵之擾、殺憾己者、七萬五千人、惟不取其貨財、
      verse: 16
    - text: 亞達月十三日行此事、十四日憩息、以爲筵宴喜樂之日、
      verse: 17
    - text: 居書珊之猶大人、於十三日、十四日會集、十五日憩息、以爲設筵喜樂之日、
      verse: 18
    - text: 故居鄉里之猶大人、今於亞達月十四日、筵宴喜樂、以爲佳日、互相饋遺、○
      verse: 19
    - text: 末底改錄其事、致書在亞哈隨魯王諸州之猶大人、無間遠邇、
      verse: 20
    - text: 每歲守亞達月之十四日、十五日、
      verse: 21
    - text: 以是月是日、猶大人免敵之擾、轉憂爲喜、轉戚爲愉、守爲佳日、於此二日、筵宴喜樂、互相饋遺、賙恤貧乏、
      verse: 22
    - text: 猶大人循末底改所達之書、以始行之事、立爲永例、
      verse: 23
    - text: 蓋亞甲族人、哈米大他子哈曼、謀害猶大人、欲殲其衆、掣普珥卽籤、定日殺戮之、勦滅之、
      verse: 24
    - text: 其事爲王所知、王則頒詔、使哈曼謀害猶大人之惡計、歸於其首、父子俱懸於木、
      verse: 25
    - text: 後以普珥音義、名斯二日曰普琳、猶大人緣此書所載、及己所見所遇、
      verse: 26
    - text: 議定己與後裔、及凡歸附之者、每歲依其例文、屆期守此二日、永世弗替、
      verse: 27
    - text: 各州諸邑、歷世各家、謹記恪守是日、此普琳日、在猶大人中、必不可廢、其裔永誌弗諼、
      verse: 28
    - text: 亞比孩女、王后以斯帖、及猶大人末底改、爲文以證普琳之第二書、
      verse: 29
    - text: 且以和平誠實之言、致書於亞哈隨魯國、百有二十七州之猶大人、
      verse: 30
    - text: 依期守普琳日、循猶大人末底改、及后以斯帖所命、從猶大人爲己及裔、所定禁食哭號之例、
      verse: 31
    - text: 以斯帖降諭、定守普琳日、其事錄之於册、
      verse: 32
  - chapter: 10
    verses:
    - text: 亞哈隨魯王使平陸海島、咸納貢稅、
      verse: 1
    - text: 彼以權力所行、及擢末底改、加以顯爵、其事之詳、俱載於瑪代波斯列王紀、
      verse: 2
    - text: 猶大人末底改、位居亞哈隨魯王之次、在猶大人中爲尊、見悅於諸同宗、以和平之言、安撫其族、惟求其民之益焉、
      verse: 3
  name: Esther
- chapters:
  - chapter: 1
    verses:
    - text: 烏斯地有名約伯者、爲人純全端正、寅畏上帝、離棄諸惡、
      verse: 1
    - text: 生子七、女三、
      verse: 2
    - text: 其產有羊七千、駝三千、牛五百耦、牝驢五百、僕從衆多、在東方、斯人爲至大、
      verse: 3
    - text: 厥子各於所定之日、設筵於室、邀其姊妹三人共食、
      verse: 4
    - text: 宴日旣過、約伯召而潔之、晨興、按其人數、爲之獻燔祭、蓋曰、恐我子干罪、心違上帝、約伯所爲恆若此、○
      verse: 5
    - text: 一日、上帝衆子詣耶和華前、撒但亦與焉、
      verse: 6
    - text: 耶和華謂撒但曰、爾奚自、對曰、徧歷塵寰、往來其間而返、
      verse: 7
    - text: 耶和華曰、我僕約伯、爾留意乎、彼純全端正、寅畏上帝、離棄諸惡、世無其匹、
      verse: 8
    - text: 對曰、約伯寅畏上帝、豈無所爲乎、
      verse: 9
    - text: 爾豈非藩圍其身家、及凡所有乎、錫嘏其手所爲、其產增益於地、
      verse: 10
    - text: 今且伸手擊其所有、必面違爾、
      verse: 11
    - text: 耶和華曰、凡彼所有、悉付爾手、惟勿加手於其身、撒但乃退、○
      verse: 12
    - text: 一日、約伯子女宴於兄室、
      verse: 13
    - text: 使者來告約伯曰、牛耕於田、驢齧芻於側、
      verse: 14
    - text: 示巴人猝至、掠之、以刃殺僕、惟我獨逃、以告、
      verse: 15
    - text: 言時、又一人至曰、上帝之火、自天而降、焚羊及僕、惟我獨逃、以告、
      verse: 16
    - text: 言時、又一人至曰、迦勒底人、分爲三隊猝至、掠駝、以刃殺僕、惟我獨逃、以告、
      verse: 17
    - text: 言時、又一人至曰、爾子女宴於兄室、
      verse: 18
    - text: 大風自野至、擊室四隅、室傾、少者被壓而死、惟我獨逃、以告、
      verse: 19
    - text: 約伯遂起、裂衣薙首、伏地而拜、
      verse: 20
    - text: 曰、我裸而出母胎、亦裸而歸、耶和華與之、耶和華取之、耶和華之名、宜頌美也、
      verse: 21
    - text: 約伯於此諸事、不干罪、不非上帝、
      verse: 22
  - chapter: 2
    verses:
    - text: 又一日、上帝衆子詣耶和華前、撒但亦與焉、
      verse: 1
    - text: 耶和華謂撒但曰、爾奚自、對曰、徧歷塵寰、往來其間而返、
      verse: 2
    - text: 耶和華曰、我僕約伯、爾留意乎、彼純全端正、寅畏上帝、離棄諸惡、世無其匹、爾雖激我、無故滅之、彼仍守厥正、
      verse: 3
    - text: 撒但對曰、以皮代皮、人願捐其所有、以保生命、
      verse: 4
    - text: 今且伸手擊其骨肉、必面違爾、
      verse: 5
    - text: 耶和華曰、彼在爾手、惟存其生、
      verse: 6
    - text: 撒但退、擊約伯、使之發癰、自踵至頂、
      verse: 7
    - text: 乃坐於灰、以片瓦搔身、
      verse: 8
    - text: 其妻曰、爾猶守正乎、其違上帝而死、
      verse: 9
    - text: 曰、爾出言、如愚婦也、我儕自上帝受福、不亦受禍乎、約伯於此諸事、未嘗以口干罪、○
      verse: 10
    - text: 約伯三友、提幔人以利法、書亞人比勒達、拿瑪人瑣法、聞彼遭此諸難、各自其地至、相約偕往、哀而慰之、
      verse: 11
    - text: 舉目遙望、而不之識、大聲號哭、各裂其衣、向天揚塵蒙首、
      verse: 12
    - text: 同坐於地、歷七晝夜、見其憂甚、無與言者、
      verse: 13
  - chapter: 3
    verses:
    - text: 厥後、約伯啟口、詛其誕辰、
      verse: 1
    - text: 曰、願我生之日泯沒、人言妊男之夕無有、
      verse: 2
    - text: 曰、願我生之日泯沒、人言妊男之夕無有、
      verse: 3
    - text: 願是日晦冥、上帝不垂顧之、輝光不燭照之、
      verse: 4
    - text: 願幽暗陰翳取之、靉靆覆之、日蝕恐之、
      verse: 5
    - text: 願是夕爲昏黑所奪、不豫於年期、不入乎月數、
      verse: 6
    - text: 願是夕孤寂、不聞歡聲、
      verse: 7
    - text: 願彼詛日、有術招鱷者詛之、
      verse: 8
    - text: 願其晨星闇然、盼光不得、曙色不見、
      verse: 9
    - text: 因其不閉我母胎之門、不掩我目前之難、
      verse: 10
    - text: 我何不墮胎而死、何不甫產而亡、
      verse: 11
    - text: 胡爲膝接我、乳哺我、
      verse: 12
    - text: 非然者、則已宴然而臥、安然而寢、
      verse: 13
    - text: 與爲己重建邱墟之君相同在、
      verse: 14
    - text: 或與有金、以銀充室之侯伯相偕、
      verse: 15
    - text: 或如未滿期之胎、未見光之嬰、
      verse: 16
    - text: 在彼兇暴者息騷擾、困憊者得康寧、
      verse: 17
    - text: 囚者相安、不聞督迫之聲、
      verse: 18
    - text: 尊卑同居、奴脫於主、○
      verse: 19
    - text: 胡爲賜光於受難者、賜生於苦心者、
      verse: 20
    - text: 彼望死不得、掘地求之、甚於求寶藏、
      verse: 21
    - text: 尋獲塚墓、則喜樂不勝、
      verse: 22
    - text: 人爲上帝所域、行徑迷茫、胡爲錫之以光、
      verse: 23
    - text: 我未食而先歎、呻吟之聲、有如水湧、
      verse: 24
    - text: 所慮者臨我、所懼者及我、
      verse: 25
    - text: 不得平康、不得安居、不得宴息、而難至焉、
      verse: 26
  - chapter: 4
    verses:
    - text: 提幔人以利法曰、
      verse: 1
    - text: 人若試與爾言、爾厭之乎、然誰能自禁不言耶、
      verse: 2
    - text: 昔爾訓衆、手弱者堅之、
      verse: 3
    - text: 將躓者以言持之、膝弱者健之、
      verse: 4
    - text: 今也災難臨爾、而爾迷惘、迫爾、而爾驚惶、
      verse: 5
    - text: 爾之所恃、非在寅畏乎、爾之所望、非在正行乎、
      verse: 6
    - text: 試思無辜者伊誰淪沒、端正者何處見絕、
      verse: 7
    - text: 以我觀之、耕惡種孽、所穫如之、
      verse: 8
    - text: 上帝吹噓、彼則喪亡、上帝震怒、彼則消滅、
      verse: 9
    - text: 獅之吼、與猛獅之聲俱息、稚獅之齒見折、
      verse: 10
    - text: 老獅絕食而死、牝獅之子離散、
      verse: 11
    - text: 我竊得一事、我耳微聞其聲、
      verse: 12
    - text: 乃於夜間人酣睡時、出於幻想之意、
      verse: 13
    - text: 驚駭戰慄臨我、百骨悚動、
      verse: 14
    - text: 神過我前、毛髮森豎、
      verse: 15
    - text: 彼立、不辨其狀、第見有象、在於目前、靜默之中、我聞有聲云、
      verse: 16
    - text: 必死之人、豈義於上帝乎、世人豈潔於造之者乎、
      verse: 17
    - text: 卽其臣僕、猶不足恃、卽其使者、尚責其愚、
      verse: 18
    - text: 況居土舍、基塵埃、爲蠹所敗者乎、
      verse: 19
    - text: 旦夕之間、卽見毀滅、永歸烏有、無人介意、
      verse: 20
    - text: 其中幕索、非見奪乎、未得智慧、而隕亡焉、
      verse: 21
  - chapter: 5
    verses:
    - text: 爾且呼籲、有應者乎、諸聖之中、爾誰向乎、
      verse: 1
    - text: 忿怒殺愚人、妒忌滅癡者、
      verse: 2
    - text: 嘗見愚者盤根、我立詛其室家、
      verse: 3
    - text: 其子遠乎寧域、受屈抑於邑門、無人援拯、
      verse: 4
    - text: 飢者食其禾稼、自棘籬而取之、陷阱啟口、吞其貨財、
      verse: 5
    - text: 禍非自土而生、災非自地而發、
      verse: 6
    - text: 人生遇難、如火星之飛揚、
      verse: 7
    - text: 若我、則必仰望上帝、以事託之、
      verse: 8
    - text: 彼行大事不可測、行奇事不勝數、
      verse: 9
    - text: 降雨於土壤、賜水於田疇、
      verse: 10
    - text: 卑者置之於高處、憂者舉之於寧域、
      verse: 11
    - text: 敗狡者之計、俾其所謀不得成、
      verse: 12
    - text: 令智者自中其詭計、使譎者之謀早敗、
      verse: 13
    - text: 若輩晝遇晦冥、午間捫搎、有如昏夜、
      verse: 14
    - text: 惟上帝脫貧人於口中刀、援之於強者手、
      verse: 15
    - text: 如是、窮乏者有望、不義者緘口、○
      verse: 16
    - text: 上帝所懲者有福、故全能者之譴責、爾勿輕視、
      verse: 17
    - text: 蓋彼破之、而復裹之、傷之、而手醫之、
      verse: 18
    - text: 爾遇六災、彼必救之、卽遭七難、禍不及身、
      verse: 19
    - text: 饑時拯爾於死亡、戰時脫爾於鋒刃、
      verse: 20
    - text: 口舌之害、爾得避匿、災禍臨時、爾無畏懼、
      verse: 21
    - text: 遭毀滅饑饉而反笑、遇野獸亦無恐、
      verse: 22
    - text: 田石爾與盟、野獸與爾和、
      verse: 23
    - text: 帳幕之安可知、稽爾羊牢、無有所失、
      verse: 24
    - text: 且知爾族繁衍、爾裔如地上之茂草、
      verse: 25
    - text: 爾壽滿盈、始歸墳墓、譬諸禾束、屆期蓋藏、
      verse: 26
    - text: 此理我已詳察、誠爲如是、爾其聞而知之、自得其益、
      verse: 27
  - chapter: 6
    verses:
    - text: 約伯曰、
      verse: 1
    - text: 惟願權我之憂、衡我之難、
      verse: 2
    - text: 較諸海沙尤重、故我言詞造次、
      verse: 3
    - text: 全能者之矢、入於我躬、我神飲其毒、上帝之威烈、列陳攻我、
      verse: 4
    - text: 野驢有薪豈呼乎、牛有芻豈鳴乎、
      verse: 5
    - text: 物淡無鹽可食乎、蛋白有味乎、
      verse: 6
    - text: 此事乃如可厭之食、我靈弗受之、
      verse: 7
    - text: 惟願得我所求、上帝賜我所望、
      verse: 8
    - text: 卽其樂意壓我、伸手絕我、
      verse: 9
    - text: 我則尚有慰藉、縱罹無已之苦、猶可踴躍、因我未違聖者之言、
      verse: 10
    - text: 我力若何、尚可待乎、我終若何、尚可忍乎、
      verse: 11
    - text: 我力豈石之力乎、我體豈銅乎、
      verse: 12
    - text: 我中非無輔助乎、我智非盡屛除乎、
      verse: 13
    - text: 人將頹敗、失其對全能者之寅畏、其友宜矜恤之、
      verse: 14
    - text: 我昆弟行詐僞、如溪之竭、如澗之涸、
      verse: 15
    - text: 初因凝冰而闇、雪藏其中、
      verse: 16
    - text: 至暖則消、旣暑則乾、
      verse: 17
    - text: 沿溪而行之旅、迂道入野而死、
      verse: 18
    - text: 提瑪之行旅望之、示巴之羣侶企之、
      verse: 19
    - text: 失所望則抱愧、至其地則蒙羞、
      verse: 20
    - text: 爾曹亦然、見彼威烈、則恐懼焉、
      verse: 21
    - text: 我豈云供我、或以物餽我、
      verse: 22
    - text: 豈云援我於敵手、贖我於虐人、
      verse: 23
    - text: 請爾訓誨、我則緘口、且使我知、何事有過、
      verse: 24
    - text: 正言之力何其大、惟爾之譴、何所譴耶、
      verse: 25
    - text: 爾欲譴言詞乎、不知絕望之人、其論如風、
      verse: 26
    - text: 爾欲爲孤子而探鬮、以友朋爲貿易、
      verse: 27
    - text: 請爾觀我、必不覿面言誑、
      verse: 28
    - text: 請爾轉意、勿爲不義、其復轉意、我事乃義、
      verse: 29
    - text: 我舌有不義乎、我口不辨邪惡乎、
      verse: 30
  - chapter: 7
    verses:
    - text: 人在於世、無戰爭乎、其日不猶傭人之日乎、
      verse: 1
    - text: 奴冀昏暮、傭望工值、
      verse: 2
    - text: 我受累月之苦、亦若是、辛勞之夜、爲我而定、
      verse: 3
    - text: 我寢則曰、何時而興、而夜何時逝乎、輾轉反側、迄於平旦、
      verse: 4
    - text: 我體被蛆與土、膚旣合而復裂、
      verse: 5
    - text: 我日速於梭、消磨於無望、
      verse: 6
    - text: 我命只在呼吸、爾其念之、我目不復見福祉、
      verse: 7
    - text: 觀者之目、不復見我、爾目視我、我已烏有、
      verse: 8
    - text: 如雲消散而沒、人入陰府、亦不復返、
      verse: 9
    - text: 不再歸於其室、故土不復識之、
      verse: 10
    - text: 緣此、我不自禁我口、我神之痛必言之、我心之苦必訴之、
      verse: 11
    - text: 我豈滄海、豈鱷魚、致爾防禦我乎、
      verse: 12
    - text: 如曰我牀必慰我、我榻必解我憂、
      verse: 13
    - text: 則爾以夢幻驚我、以異象恐我、
      verse: 14
    - text: 甚至我魂寧願氣閉死亡、愈於寄此骸骨、
      verse: 15
    - text: 我厭生命、不欲久存、我日空虛、願勿顧我、
      verse: 16
    - text: 世人維何、致爾大之、而注意焉、
      verse: 17
    - text: 每晨臨之、每時試之、
      verse: 18
    - text: 爾至何時、轉目不我顧、待我咽津乎、
      verse: 19
    - text: 鑒察人者、我卽有罪、於爾何涉、曷以我爲的、使我視己爲重負、
      verse: 20
    - text: 何不赦我過、宥我愆、以我將臥於土、爾勤求我、已不在焉、
      verse: 21
  - chapter: 8
    verses:
    - text: 書亞人比勒達曰、
      verse: 1
    - text: 爾爲此言、迄於何時、爾口之詞、有若狂風、伊於胡底、
      verse: 2
    - text: 上帝豈背乎公、全能者豈戾乎義、
      verse: 3
    - text: 如爾子女獲罪於彼、致受其過之報、
      verse: 4
    - text: 爾若勤求上帝、祈於全能者、
      verse: 5
    - text: 躬爲清潔正直、上帝必爲爾憬然、俾爾公義之室振興、
      verse: 6
    - text: 爾始雖微小、終必昌熾、
      verse: 7
    - text: 我爲昨日之人、罔有知識、在世之日如影、請爾詢於前代、務厥祖所考驗、
      verse: 8
    - text: 我爲昨日之人、罔有知識、在世之日如影、請爾詢於前代、務厥祖所考驗、
      verse: 9
    - text: 彼豈不訓告爾、以心內之言語爾乎、
      verse: 10
    - text: 葦無泥能生乎、蒲無水能長乎、
      verse: 11
    - text: 尚青之時、未經芟刈、先百草而枯槁、
      verse: 12
    - text: 忘上帝者、其徑亦如斯、不虔敬者、其望必泯滅、
      verse: 13
    - text: 所恃者必斷折、所賴者乃蛛網、
      verse: 14
    - text: 倚室而室不立、扶室而室不存、
      verse: 15
    - text: 草受日光、其色青葱、蔓延圃外、
      verse: 16
    - text: 根繞壘、深及石、
      verse: 17
    - text: 假令被除、離乎其所、其地則不識之、謂曰、未嘗見爾、
      verse: 18
    - text: 其途中之樂如此、厥後他物自地而生、
      verse: 19
    - text: 上帝不棄完人、不扶惡人、
      verse: 20
    - text: 必以嬉笑充爾口、歡呼滿爾脣、
      verse: 21
    - text: 憾爾者必蒙羞恥、行惡者其幕無存、
      verse: 22
  - chapter: 9
    verses:
    - text: 約伯曰、
      verse: 1
    - text: 我誠知其若是、但人於上帝前、安能爲義、
      verse: 2
    - text: 若欲與辯、千難答一、
      verse: 3
    - text: 其心明、其力強、自愎而敵之者、孰能亨通、
      verse: 4
    - text: 彼發怒以傾山、移山而山不覺、
      verse: 5
    - text: 使地震而離所、其柱動搖、
      verse: 6
    - text: 命日則不出、封星則不見、
      verse: 7
    - text: 獨張天宇、履蹈海濤、
      verse: 8
    - text: 造北斗參昴、及南方之宮、
      verse: 9
    - text: 行大事不可測、行奇事不勝數、
      verse: 10
    - text: 過我而我不見、前行而我不覺、
      verse: 11
    - text: 彼取之、誰能拒之、孰問之曰、爾何爲耶、
      verse: 12
    - text: 上帝不回厥怒、助拉哈伯者、屈伏於其下、
      verse: 13
    - text: 況我何敢答之、擇言與辯、
      verse: 14
    - text: 我雖爲義、亦不敢答、惟祈於鞫我者而已、
      verse: 15
    - text: 我若籲之而蒙允、猶不信其聽我聲、
      verse: 16
    - text: 彼以暴風折我、無故益我之傷、
      verse: 17
    - text: 不容我呼吸、以苦充我、
      verse: 18
    - text: 若論能力、彼則云我在此、若言訊鞫、彼則云誰定期、
      verse: 19
    - text: 我雖爲義、我口猶罪我、我雖純全、我口猶證我背戾、
      verse: 20
    - text: 我乃純全、而不自顧、厭我生命、
      verse: 21
    - text: 事皆一致、故曰完人惡人、俱爲上帝所滅、
      verse: 22
    - text: 如災忽行殺戮、無辜者遘難、彼必笑之、
      verse: 23
    - text: 世界付於惡人之手、蒙蔽鞫者之面、爲之者、非上帝而誰、
      verse: 24
    - text: 我日速於郵傳、趨而不見福祉、
      verse: 25
    - text: 日過如扁舟、又如疾下攫物之鷹、
      verse: 26
    - text: 我若自謂、必忘我怨、去憂色、爲歡容、
      verse: 27
    - text: 則因我苦而懼、知爾不以我爲無辜、
      verse: 28
    - text: 我必見罪、何猶徒勞、
      verse: 29
    - text: 我卽以雪濯身、以鹼潔手、
      verse: 30
    - text: 爾必浸我於阬、我衣亦將厭我、
      verse: 31
    - text: 彼非人與我等、俾我應答、與同赴審、
      verse: 32
    - text: 其間無聽訟者、措手於我兩造、
      verse: 33
    - text: 願其杖離我、其威烈不復怖我、
      verse: 34
    - text: 我則敢言、無所畏葸、蓋我自覺非若彼也、
      verse: 35
  - chapter: 10
    verses:
    - text: 我心厭我生命、將縱言我憂、述我中心之苦、
      verse: 1
    - text: 語上帝曰、毋擬我罪、示我何因、與我爭辯、
      verse: 2
    - text: 爾手所造、則虐待之、輕視之、惡人之謀、則焜耀之、爾豈以是爲善乎、
      verse: 3
    - text: 爾豈肉眼、鑒觀豈若世人、
      verse: 4
    - text: 爾日豈如人之日、爾年豈如人之年、
      verse: 5
    - text: 致爾尋我愆、察我罪、
      verse: 6
    - text: 究之、爾知我非惡人、莫能援於爾手、
      verse: 7
    - text: 爾手造我、甄陶成形、乃欲滅我、
      verse: 8
    - text: 請爾記憶、昔爾造我、猶之合土、今使我復歸塵埃乎、
      verse: 9
    - text: 其時豈非傾我如乳、凝我如酪、
      verse: 10
    - text: 衣我以皮肉、維我以筋骨、
      verse: 11
    - text: 賜我生命、加我恩寵、眷佑我神、
      verse: 12
    - text: 然爾有意、久蓄於衷、我所知也、
      verse: 13
    - text: 我若干罪、爾則注目、必不赦我愆尤、
      verse: 14
    - text: 我若行惡、則有禍矣、我若爲義、亦不昂首、愧恥盈懷、目擊我難、
      verse: 15
    - text: 我若昂首、爾則獵我若獅、顯奇異於我躬、
      verse: 16
    - text: 爾復立證攻我、向我增怒、如軍旅迭出以擊我、
      verse: 17
    - text: 胡爲出我於胎、莫若氣絕、無目見我、
      verse: 18
    - text: 則我雖有若無、出胎卽舁於墓、
      verse: 19
    - text: 我日非幾希乎、請爾止而舍我、俾我稍得慰藉、
      verse: 20
    - text: 在我往而不返之先、未至幽冥陰翳之地、
      verse: 21
    - text: 其地昏黑幽冥、陰翳混沌、其光乃暗、
      verse: 22
  - chapter: 11
    verses:
    - text: 拿瑪人瑣法曰、
      verse: 1
    - text: 言旣多、豈可不答、侈口者、豈得稱義、
      verse: 2
    - text: 爾之誇詡、豈能俾人緘口、爾之姍笑、豈不致愧、
      verse: 3
    - text: 爾曰我道純正、我在上帝目中爲潔、
      verse: 4
    - text: 願上帝發言、啟口以攻爾、
      verse: 5
    - text: 示爾以智慧之奧祕、蓋彼富有知識、當知上帝罰爾、較之爾罪所應受者、猶爲少也、
      verse: 6
    - text: 爾以考究、可測度上帝乎、爾能洞悉全能者乎、
      verse: 7
    - text: 其智高於穹蒼、爾能何爲、深於陰府、爾有何知、
      verse: 8
    - text: 其度寬於地、闊於海、
      verse: 9
    - text: 彼若經過、執人而禁之、集人而鞫之、孰能禦焉、
      verse: 10
    - text: 蓋其洞悉虛妄之人、明鑒罪惡、不待忖度、
      verse: 11
    - text: 世人空空無知、生而等於野驢之子、
      verse: 12
    - text: 爾若秉心正直、向上帝舉手、
      verse: 13
    - text: 有惡在手、卽遠屛之、不容不義居於爾幕、
      verse: 14
    - text: 則可仰面無愧、堅立不懼、
      verse: 15
    - text: 必忘爾苦、憶之如逝水、
      verse: 16
    - text: 爾壽高朗、愈於日午、雖有幽暗、終如平旦、
      verse: 17
    - text: 因有希冀、則帖然穩固、四周覘望、則坦然宴息、
      verse: 18
    - text: 爾可偃臥、恐爾者無人、仰爾者維衆、
      verse: 19
    - text: 惟彼惡人、其目必盲、逃避無地、彼之所望、在絕其生、
      verse: 20
  - chapter: 12
    verses:
    - text: 約伯曰、
      verse: 1
    - text: 爾曹爲民、無疑也、智慧將與爾偕亡、
      verse: 2
    - text: 然我亦有聰明、不亞於爾、所言之事、誰不知之、
      verse: 3
    - text: 我籲上帝、蒙其俞允、而貽笑於鄰里、義人完人、乃爲笑柄、
      verse: 4
    - text: 安居者中存輕視患難之意、足躓者則遇之、
      verse: 5
    - text: 寇賊之幕、乃獲亨通、以己手爲神、激上帝怒者、竟享穩固、
      verse: 6
    - text: 試問走獸、彼必訓爾、試問飛鳥、亦必告爾、
      verse: 7
    - text: 與地言之、彼必誨爾、海中鱗族、亦必語爾、
      verse: 8
    - text: 凡此、誰不知乃耶和華所爲、
      verse: 9
    - text: 動物之生、世人之氣、悉在其手、
      verse: 10
    - text: 耳豈非辨言、如口之嘗食乎、
      verse: 11
    - text: 年老者有智慧、壽高者有聰明、
      verse: 12
    - text: 在上帝有智慧能力、亦有謀畧聰明、
      verse: 13
    - text: 毀之不得復建、錮人莫之能釋、
      verse: 14
    - text: 止水則水涸、出之則地淹、
      verse: 15
    - text: 在彼具能力、有智慧、受惑與惑人者、皆其所轄、
      verse: 16
    - text: 褫謀夫、攜之去、使士師爲愚、
      verse: 17
    - text: 釋君王之所繫、轉以索繫其腰、
      verse: 18
    - text: 褫祭司、攜之去、使強者傾覆、
      verse: 19
    - text: 廢忠誠者之才辯、奪年老者之知識、
      verse: 20
    - text: 被王侯以羞恥、釋倔強者之帶、
      verse: 21
    - text: 自暗中顯彼隱祕、俾陰翳著於光明、
      verse: 22
    - text: 使列邦時興時滅、或廓之、或虜之、
      verse: 23
    - text: 奪諸國民長之聰明、使其流離於無路之荒野、
      verse: 24
    - text: 若輩無光、暗中摸索、以致蹁躚若醉、
      verse: 25
  - chapter: 13
    verses:
    - text: 此皆我目擊之、我耳聞而悉之、
      verse: 1
    - text: 爾所知者、我亦知之、不亞於爾、
      verse: 2
    - text: 我誠欲與全能者言、與上帝辯、
      verse: 3
    - text: 爾乃造妄言者、俱爲無用之醫、
      verse: 4
    - text: 願爾緘默無言、斯爲爾智、
      verse: 5
    - text: 請聽我之分析、聆我口訴、
      verse: 6
    - text: 爾爲上帝出妄語、言詭詞乎、
      verse: 7
    - text: 爾徇上帝之情、爲之爭辯乎、
      verse: 8
    - text: 上帝究爾、豈爲美乎、豈可欺上帝、如人之欺人乎、
      verse: 9
    - text: 爾若暗然徇情、彼必譴爾、
      verse: 10
    - text: 其尊榮不令爾畏乎、其威烈不臨於爾乎、
      verse: 11
    - text: 爾之格言、乃灰塵之格言、爾之保障、乃土壤之保障、
      verse: 12
    - text: 爾其緘默、容我言之、無論何遇、我自當之、○
      verse: 13
    - text: 我胡爲懸己肉於齒、置己命於手乎、
      verse: 14
    - text: 彼必殺我、我無所望、然必以我所行、白於其前、
      verse: 15
    - text: 不虔之人、不得詣之、此爲我得救之望也、
      verse: 16
    - text: 願爾諦聽我言、容我之詞、入爾之耳、
      verse: 17
    - text: 今我旣陳我事、知己爲義、
      verse: 18
    - text: 誰與我辯、有之、我則緘默、絕氣而亡、
      verse: 19
    - text: 惟有二事、莫行於我、則我不避爾面、
      verse: 20
    - text: 卽撤爾手離我、勿以威烈怖我、
      verse: 21
    - text: 於是爾問我對、抑我陳爾答、
      verse: 22
    - text: 我愆我罪幾何、請以我之罪過示我、
      verse: 23
    - text: 爾何掩面、以我爲讐、
      verse: 24
    - text: 爾豈迫風飄之落葉、逐枯槁之草芥乎、
      verse: 25
    - text: 乃錄苦事以懲我、使任幼年之罪責、
      verse: 26
    - text: 爾桎我足、察我蹊徑、限我步履、
      verse: 27
    - text: 我如已腐之物、爲蠹所壞之衣、
      verse: 28
  - chapter: 14
    verses:
    - text: 由婦所生之人、時日短促、憂苦充盈、
      verse: 1
    - text: 其出如花、而遭翦伐、如影之馳、不得停留、
      verse: 2
    - text: 若是者、爾豈啟目視之、俾我受鞫乎、
      verse: 3
    - text: 孰能出潔者於不潔、無一能之、
      verse: 4
    - text: 人之年日旣定、月數在爾、爾爲之立限制、不能踰越、
      verse: 5
    - text: 請爾轉目不顧之、俾得休息、如傭之畢其工、
      verse: 6
    - text: 夫木被斫、尚望復萌、柔枝生發不絕、
      verse: 7
    - text: 其根雖老於土、其榦亦槁於地、
      verse: 8
    - text: 及得水氣、必萌芽生枝、同於新植、
      verse: 9
    - text: 惟人死而僵、其氣旣絕、則安在哉、
      verse: 10
    - text: 海水竭盡、河涸而乾、
      verse: 11
    - text: 人亦如是、寢而不興、迨天終盡、無復覺寤、長眠不起、
      verse: 12
    - text: 願爾藏我於陰府、匿我於隱處、俟爾怒息、爲我定期、而記念我、
      verse: 13
    - text: 人死豈能復生乎、我願忍此戰爭之日、以待被釋、
      verse: 14
    - text: 爾呼我應、爾手所造、必加顧惜、
      verse: 15
    - text: 今爾數我步履、察我罪辜、
      verse: 16
    - text: 囊封我過、密縫我愆、
      verse: 17
    - text: 山崩而沒、磐移其所、
      verse: 18
    - text: 水流剝石、浪湧衝沙、爾絕人之望、亦若是、
      verse: 19
    - text: 爾常勝人、使之逝世、改其容顏、遣之長往、
      verse: 20
    - text: 其子尊榮、彼不之知、降爲卑賤、亦不之覺、
      verse: 21
    - text: 惟其身痛楚、中心傷悲而已、
      verse: 22
  - chapter: 15
    verses:
    - text: 提幔人以利法曰、
      verse: 1
    - text: 智者豈可以虛識爲對、以東風充懷乎、
      verse: 2
    - text: 豈可以無益之言、無效之語而辯乎、
      verse: 3
    - text: 爾乃廢人寅畏、阻人虔誠、於上帝前、
      verse: 4
    - text: 爾惡訓爾之口、爾擇譎者之舌、
      verse: 5
    - text: 罪爾者、非我也、乃爾口也、爾脣證爾之非、
      verse: 6
    - text: 爾爲首生之人乎、爾之受造、先於山乎、
      verse: 7
    - text: 上帝祕旨、爾得聞乎、智慧爾獨擅乎、
      verse: 8
    - text: 爾何所知、我儕不知耶、爾何所明、我儕不明耶、
      verse: 9
    - text: 我中有皓首者、有高壽者、較爾父尤長、
      verse: 10
    - text: 上帝之慰藉、語爾之婉言、爾視爲瑣屑乎、
      verse: 11
    - text: 爾心曷迫爾、爾目曷發赤、
      verse: 12
    - text: 致爾專心逆上帝、任口出言詞、
      verse: 13
    - text: 世人維何、能爲潔乎、婦所生者維何、得稱義乎、
      verse: 14
    - text: 夫上帝不恃其聖者、在其目中、穹蒼猶爲不潔、
      verse: 15
    - text: 況汚穢可憎、飲惡如水之人乎、
      verse: 16
    - text: 我將示爾、爾其聽之、我所見者、我必述之、
      verse: 17
    - text: 卽哲人受於列祖、而不隱者也、
      verse: 18
    - text: 斯地獨賜於彼、且無外人經歷其間、
      verse: 19
    - text: 其言曰、惡人終身勞苦、一生之日、卽爲強暴所積之年、
      verse: 20
    - text: 驚駭之聲、常聞於耳、亨通之時、殘賊臨之、
      verse: 21
    - text: 彼不信己可自幽暗而返、乃爲鋒刃所待、
      verse: 22
    - text: 流離求食、曰食何在、自知幽暗之日伊邇、
      verse: 23
    - text: 災難悽慘、使之恐懼、其勝之也、有若備戰之王、
      verse: 24
    - text: 因其舉手以攻上帝、狂傲以敵全能者、
      verse: 25
    - text: 彼強厥項、以厚盾衝突之、
      verse: 26
    - text: 其面豐腴、其腰肥大、
      verse: 27
    - text: 居於荒涼之邑、無人居處、將爲邱墟之第、
      verse: 28
    - text: 不得富有、其業不恆、其物產不增盛於地、
      verse: 29
    - text: 彼不得出幽暗、火灼其枝、必亡於上帝之噓氣、
      verse: 30
    - text: 彼勿恃虛僞以自欺、蓋虛僞必爲其報、
      verse: 31
    - text: 未及時而已成、其枝不得復青、
      verse: 32
    - text: 如葡萄果、未稔而先落、如橄欖花、旣開而卽謝、
      verse: 33
    - text: 不虔之輩、必無果實、貪賄之幕、必被焚燬、
      verse: 34
    - text: 彼惟孕慝生惡、心具詭譎、
      verse: 35
  - chapter: 16
    verses:
    - text: 約伯曰、
      verse: 1
    - text: 如斯之言、我聞之屢矣、爾之慰藉、反增苦惱、
      verse: 2
    - text: 虛誕之詞、有終極乎、爾之應對、何所激耶、
      verse: 3
    - text: 我亦能言爾所言、假使爾心處於我心之境、我亦能輯詞責爾、向爾搖首、
      verse: 4
    - text: 然我必以口堅爾志、以舌解爾憂、
      verse: 5
    - text: 我雖言之、我憂不解、我若不言、我憂其離我乎、
      verse: 6
    - text: 上帝使我困憊、俾我親朋離逖、
      verse: 7
    - text: 爾拘執我、以懲我罪、顦顇之狀、面證我過、
      verse: 8
    - text: 以怒破裂我、窘迫我、向我切齒、我敵拭目視我、
      verse: 9
    - text: 彼衆向我張吻、批頰辱我、集會攻我、
      verse: 10
    - text: 上帝付我於不虔之輩、投我於惡人之手、
      verse: 11
    - text: 我素平康、彼乃折我、執我之頸、擲而碎我、以我爲的、
      verse: 12
    - text: 彼之射者環我、剖我腎、不施矜恤、瀝我膽於地、
      verse: 13
    - text: 屢加毀壞、有若勇士、趨而攻我、
      verse: 14
    - text: 我縫麻布於我膚、汚我角於塵埃、
      verse: 15
    - text: 我面因泣而赤、目蒙陰翳、
      verse: 16
    - text: 然我手無虐、我禱維潔、
      verse: 17
    - text: 地歟、勿掩我血、勿止我籲、
      verse: 18
    - text: 今我在天有爲證者、在上有作保者、
      verse: 19
    - text: 友朋姍笑、我目對上帝而流涕、
      verse: 20
    - text: 願上帝爲人辨寃於其前、並在人之鄰里中、
      verse: 21
    - text: 蓋閱數載、我必行不返之途矣、
      verse: 22
  - chapter: 17
    verses:
    - text: 我神已衰、我日已盡、邱墓已爲我備、
      verse: 1
    - text: 姍笑者偕我、彼之激我、我目恆覩之、
      verse: 2
    - text: 祈給一質、自爲我保、爾外、誰與我拊掌乎、
      verse: 3
    - text: 爾蔽其心、懵焉無智、故爾弗高舉之、
      verse: 4
    - text: 凡控其友朋、以爲可刧者、其子之目必盲、
      verse: 5
    - text: 上帝使我爲民話柄、彼衆亦唾我面、
      verse: 6
    - text: 我目因憂而眊、肢體如影、
      verse: 7
    - text: 正人因此駭異、無辜者奮興、以攻不虔之人、
      verse: 8
    - text: 然義人仍守厥道、手潔者久而彌強、
      verse: 9
    - text: 爾曹其復來、我於爾中、不得一哲人也、
      verse: 10
    - text: 我日已逝、我志所謀、我心所願、俱已絕矣、
      verse: 11
    - text: 彼衆變夜爲晝、謂光近暗、
      verse: 12
    - text: 我若冀陰府爲室、於幽暗下榻、
      verse: 13
    - text: 謂墓爲父、謂蟲爲母、爲姊、
      verse: 14
    - text: 則我所望安在、我所冀者、其孰見之、
      verse: 15
    - text: 迨至安寢於土、則所望者、下及陰府之楗而已、
      verse: 16
  - chapter: 18
    verses:
    - text: 書亞人比勒達曰、
      verse: 1
    - text: 爾尋言詞、何時而止、爾其思之、我則與言、
      verse: 2
    - text: 曷以我儕爲獸、目中視爲不潔、
      verse: 3
    - text: 爾以忿怒破裂己身、豈得緣爾故、大地見棄、磐石移其所哉、
      verse: 4
    - text: 夫惡人之光必滅、其焰不耀、
      verse: 5
    - text: 其幕之光必暗、其上之燈必熄、
      verse: 6
    - text: 健壯之步履、將見狹隘、自設之計謀、轉致傾覆、
      verse: 7
    - text: 其足陷之於網羅、自行於羈絆、
      verse: 8
    - text: 樊籠拑其踵、機檻拘其身、
      verse: 9
    - text: 繩索爲之藏於土、罟擭爲之設於途、
      verse: 10
    - text: 威烈四起、使之驚惶、追逐其後、
      verse: 11
    - text: 其力因飢而衰、禍患俟於其側、
      verse: 12
    - text: 其肌膚被噬、其肢體爲死亡之長子所吞、
      verse: 13
    - text: 彼必見拔於所恃之幕、攜詣威烈之王、
      verse: 14
    - text: 非彼所屬、將居其幕、硫磺播於其處、
      verse: 15
    - text: 其根槁於下、其枝翦於上、
      verse: 16
    - text: 其誌必沒於寰宇、其名不傳於街衢、
      verse: 17
    - text: 將被驅逐、自光入暗、屛之出於世界、
      verse: 18
    - text: 在其民中、無子無孫、於其居所、靡有孑遺、
      verse: 19
    - text: 後人駭異其日、如前人之恐惶、
      verse: 20
    - text: 惡人之家、誠如此、不識上帝者之境遇、亦如此、
      verse: 21
  - chapter: 19
    verses:
    - text: 約伯曰、
      verse: 1
    - text: 爾曹攪擾我心、以言摧折我躬、將至何時、
      verse: 2
    - text: 爾斥責我十次、苦我而不自愧、
      verse: 3
    - text: 設我有過、其過我自任之、
      verse: 4
    - text: 爾若向我誇大、申明我恥、
      verse: 5
    - text: 當知傾覆我、網圍我、乃上帝也、
      verse: 6
    - text: 我呼屈抑、而不蒙垂聽、我求援助、而不得公斷、
      verse: 7
    - text: 彼樊我徑、俾不得過、置黑暗於我途、
      verse: 8
    - text: 褫我榮、脫我冕、
      verse: 9
    - text: 四周毀我、我則逝矣、拔我冀望、如拔樹然、
      verse: 10
    - text: 向我奮怒、視我爲敵、
      verse: 11
    - text: 其軍偕至、築路攻我、列營以環我幕、
      verse: 12
    - text: 使我兄弟乖離、相識疏遠、
      verse: 13
    - text: 親戚絕我、密友忘我、
      verse: 14
    - text: 家人婢女、以我爲外人、視我爲異族、
      verse: 15
    - text: 呼我僕而不應、口求之而不答、
      verse: 16
    - text: 我之氣味、我妻以爲異、我之祈求、同胞亦怪之、
      verse: 17
    - text: 童稚藐我、我若起立、彼則譏訕、
      verse: 18
    - text: 契合之友乃憎我、眷愛之人反攻我、
      verse: 19
    - text: 我骨貼膚、所遺只此齒齦、
      verse: 20
    - text: 我友朋歟、尚其矜我、矜我、因上帝之手、加於我身也、
      verse: 21
    - text: 何仿上帝迫我、爾啖我肉、猶未饜乎、
      verse: 22
    - text: 惟願我言見錄、我詞悉書於卷、
      verse: 23
    - text: 以鐵筆鐫之於石、笵之以鉛、俾可永存、
      verse: 24
    - text: 我知我之救者維生、終必立於地上、
      verse: 25
    - text: 我膚敗後、尚於形軀之外、得覲上帝、
      verse: 26
    - text: 我將親見之、目覩之、非外人見之、我心乃消於中矣、
      verse: 27
    - text: 爾若謂迫之宜如何、其事之根、在我約伯、
      verse: 28
    - text: 則爾當畏刀劍、蓋忿怒干刀劍之刑、使爾知有鞫焉、
      verse: 29
  - chapter: 20
    verses:
    - text: 拿瑪人瑣法曰、
      verse: 1
    - text: 我衷懷激烈、我心思迫我、
      verse: 2
    - text: 旣聞譴責、令我蒙羞、我之慧心相應、
      verse: 3
    - text: 爾豈不知伊古以來、置人於世、
      verse: 4
    - text: 作惡者誇勝不長久、不虔者喜樂祇俄頃、
      verse: 5
    - text: 其尊雖薄天、其首雖及雲、
      verse: 6
    - text: 終必永亡、同於己糞、素見之者、將曰其人安在、
      verse: 7
    - text: 彼必飛逝如夢、尋之不得、被逐若夜間之異象、
      verse: 8
    - text: 見之之日、不再見之、其所不復覩之、
      verse: 9
    - text: 其子必丐恩於貧者、所得之財、手自償之、
      verse: 10
    - text: 其骨壯如青年、必與之同臥於土、
      verse: 11
    - text: 邪慝雖甘於口中、藏於舌底、
      verse: 12
    - text: 愛戀不舍、久含於口、
      verse: 13
    - text: 其食至腹則變、成爲虺膽於中、
      verse: 14
    - text: 彼吞貨財、必吐之、上帝使之出於其腹、
      verse: 15
    - text: 必吸虺之毒、蝮舌必殺之、
      verse: 16
    - text: 流蜜與乳之河、彼不得見、
      verse: 17
    - text: 勞力所獲、必償還之、不得吞之、所獲之財、不得因之而樂、
      verse: 18
    - text: 蓋彼虐遇貧民、而遺棄之、強據第宅、不得建立、
      verse: 19
    - text: 以其中心無厭、故所悅者、無一存留、
      verse: 20
    - text: 所遺無不吞噬、故其昌盛弗久、
      verse: 21
    - text: 當富有充裕時、必遭艱窘、困苦之人、咸加手於其身、
      verse: 22
    - text: 彼將果腹、上帝降以烈怒、食時雨於厥躬、
      verse: 23
    - text: 逃避鐵器、銅弓發矢穿之、
      verse: 24
    - text: 自拔而出之、光明之鏃、離乎其膽、而威烈臨焉、
      verse: 25
    - text: 凡諸幽暗、爲其財寶而集、非人所燃之火、必焚其身、滅其幕中所遺、
      verse: 26
    - text: 天必彰其罪、地起而攻之、
      verse: 27
    - text: 其家產過而不留、消亡於上帝震怒之日、
      verse: 28
    - text: 此乃惡人由上帝所得之分、上帝爲彼所定之業、
      verse: 29
  - chapter: 21
    verses:
    - text: 約伯曰、
      verse: 1
    - text: 爾且諦聽我言、乃爾相慰之事、
      verse: 2
    - text: 請容我亦言之、後加姍笑可也、
      verse: 3
    - text: 我訴寃抑、豈向人乎、何爲不焦急乎、
      verse: 4
    - text: 爾其注意於我、必將駭異、以手掩口、
      verse: 5
    - text: 每有思憶、我則煩擾、徧體戰慄、
      verse: 6
    - text: 惡人何以生存、享壽、勢力烜赫、
      verse: 7
    - text: 目覩子孫與之偕立、後嗣在其目前、
      verse: 8
    - text: 其家平康、無所畏懼、上帝之杖、不加其身、
      verse: 9
    - text: 牡牛孳息、靡有斷絕、牝牛產犢、亦不墮胎、
      verse: 10
    - text: 孩童出則成羣、子女舞蹈、
      verse: 11
    - text: 和琴鼓而謳歌、聽簫聲而歡樂、
      verse: 12
    - text: 度日亨通、俄頃下於陰府、
      verse: 13
    - text: 若輩對上帝曰、爾其去我、我不願知爾道、
      verse: 14
    - text: 全能者誰、致我事之、祈之有何益乎、
      verse: 15
    - text: 然其福非在己手、惡人所謀、我乃遠之、
      verse: 16
    - text: 其燈見滅、其禍猝來、上帝赫怒、加以困苦、
      verse: 17
    - text: 彼若飄於風前之草芥、狂飇吹散之粃糠、何嘗有是事哉、
      verse: 18
    - text: 爾曰、上帝積其惡、罰其嗣、然何不報於其身、使自知之、
      verse: 19
    - text: 俾目覩其敗亡、親飲全能者之忿怒、
      verse: 20
    - text: 其月數旣盡、奚慮其家室、
      verse: 21
    - text: 上帝旣鞫居高者、有人能以知識教之乎、
      verse: 22
    - text: 有人至死、身軀壯健、無不平康安逸、
      verse: 23
    - text: 胸鬲脂充、骸骨髓潤、
      verse: 24
    - text: 又有至死、心懷困苦、未嘗享福、
      verse: 25
    - text: 要皆偃臥土中、爲蛆所覆、
      verse: 26
    - text: 我知爾意、與爾所以枉我之謀、
      verse: 27
    - text: 爾曰、霸者之室家安在、惡人之居幕奚存、
      verse: 28
    - text: 爾未詢行路之人乎、不知其引證乎、
      verse: 29
    - text: 卽惡人於患難之日獲免、在震怒之時得脫、
      verse: 30
    - text: 彼之所行、孰面語之、彼之所作、誰能報之、
      verse: 31
    - text: 雖然、至終被舁於墓、人守其陵、
      verse: 32
    - text: 彼以幽谷之塊爲甘、先之往者無數、從其後者甚繁、
      verse: 33
    - text: 如是、爾之應答旣謬、何爲徒慰我乎、
      verse: 34
  - chapter: 22
    verses:
    - text: 提幔人以利法曰、
      verse: 1
    - text: 世人豈能益上帝乎、智者祇益己耳、
      verse: 2
    - text: 爾爲公義、豈全能者之樂乎、爾行完全、豈爲其利乎、
      verse: 3
    - text: 彼之責爾鞫爾、豈因爾敬虔乎、
      verse: 4
    - text: 爾之惡、豈非大乎、爾之過、乃無窮也、
      verse: 5
    - text: 蓋爾無故、取同儕之質、剝貧寒之衣、
      verse: 6
    - text: 憊者不飲以水、飢者不給以食、
      verse: 7
    - text: 強者得土、尊者居之、
      verse: 8
    - text: 爾使嫠婦徒返、孤子折肱、
      verse: 9
    - text: 是以機檻環爾、恐懼猝臨擾爾、
      verse: 10
    - text: 幽暗蔽爾目、洪水沒爾身、
      verse: 11
    - text: 上帝豈非在高天乎、星辰之所、何其高耶、
      verse: 12
    - text: 爾則曰、上帝何知、豈能自幽深之中行鞫哉、
      verse: 13
    - text: 密雲蔽之、使不得見、彼第遊行於穹蒼耳、
      verse: 14
    - text: 爾豈欲循古昔之道、惡人所履者乎、
      verse: 15
    - text: 彼未及期而見奪、其基被衝若溪流、
      verse: 16
    - text: 彼謂上帝曰、爾其去我、全能者能爲我何爲、
      verse: 17
    - text: 然上帝以嘉物充其室、惡人所謀、我乃遠之、
      verse: 18
    - text: 義人見其果報則喜、無辜者姍笑之、
      verse: 19
    - text: 曰、起而敵我者見絕、其餘爲火所焚、
      verse: 20
    - text: 當識上帝、而得平康、福祉則必臨爾、
      verse: 21
    - text: 謂受其口之訓、存其言於心、
      verse: 22
    - text: 爾若歸向全能者、除爾幕中之不義、必得建立、
      verse: 23
    - text: 爾其擲礦金於塵埃、擲俄斐之金於澗石、
      verse: 24
    - text: 則全能者爲爾礦金、爲爾寶銀、
      verse: 25
    - text: 爾必以全能者爲悅、仰面於上帝前、
      verse: 26
    - text: 爾祈禱之、彼必垂聽、償爾所願、
      verse: 27
    - text: 所志必成、光照爾途、
      verse: 28
    - text: 爾見卑降、仍謂必得高升、謙遜之人、上帝必救援之、
      verse: 29
    - text: 卽有罪之人、上帝亦拯之、彼因爾手之潔、必蒙救濟、
      verse: 30
  - chapter: 23
    verses:
    - text: 約伯曰、
      verse: 1
    - text: 今我之愬、謂爲悖逆、而所受之譴責、甚於我之呻吟、
      verse: 2
    - text: 深願知於何處尋之、詣乎其位、
      verse: 3
    - text: 以我之獄、陳於其前、辨白之詞、充乎我口、
      verse: 4
    - text: 必得知其所答、悉其所言、
      verse: 5
    - text: 彼豈以其大能與我爭乎、非也、必俞允我、
      verse: 6
    - text: 在彼、正人可與之辯、則我得永脫於鞫者、
      verse: 7
    - text: 我行於前、彼不在焉、我退於後、亦不見之、
      verse: 8
    - text: 彼造作於左、我不能覩、彼隱匿於右、我不克覯、
      verse: 9
    - text: 惟彼知我行徑、旣經試鍊、我必出如精金、
      verse: 10
    - text: 我足謹履其步武、我守其道而不離、
      verse: 11
    - text: 其脣所出之命、我未遺棄、保存其口之言、重於所需之食、
      verse: 12
    - text: 惟其志維一、誰能易之、其心所欲、則必行之、
      verse: 13
    - text: 爲我所定、彼必成之、如是之事、彼多有之、
      verse: 14
    - text: 故我在其前而驚惶、思之則恐懼、
      verse: 15
    - text: 上帝使我心頹敗、全能者使我驚駭、
      verse: 16
    - text: 我之恐懼、非因幽暗、非因昏黑蔽我面也、
      verse: 17
  - chapter: 24
    verses:
    - text: 全能者旣定鞫期、識之者何不見其日乎、
      verse: 1
    - text: 有人遷移地界、奪羣畜而牧之、
      verse: 2
    - text: 驅孤子之驢、取嫠婦之牛爲質、
      verse: 3
    - text: 使貧者避道、世間窮民、盡皆藏匿、
      verse: 4
    - text: 彼等有若野驢、出而操作、亟於覓食、廣漠之地、給食其子、
      verse: 5
    - text: 各於田間、刈其野穀、摘惡人所遺之葡萄、
      verse: 6
    - text: 夜間露體而偃臥、寒時無衣以蔽身、
      verse: 7
    - text: 爲山雨所淋、因無避所、棲身磐石、
      verse: 8
    - text: 又有奪孤子於母懷、取窮人所服者爲質、
      verse: 9
    - text: 使之無衣、裸體游行、枵腹而負禾束、
      verse: 10
    - text: 造油於其人之院、踐酒於其醡、而己則燥渴、
      verse: 11
    - text: 大邑之人歎息、傷者之心悲哀、惟此殘暴、上帝弗之顧也、
      verse: 12
    - text: 復有人背棄光明、不知其道、不由其路、
      verse: 13
    - text: 殺人者黎明卽起、殺困苦、戮貧乏、夜則爲盜、
      verse: 14
    - text: 行淫者目俟昏暮、自蔽其面、曰、無目見我、
      verse: 15
    - text: 行竊者昏夜穿屋、旦晝匿跡、不識光明、
      verse: 16
    - text: 若輩視平旦如幽暗、因知幽暗之可懼也、
      verse: 17
    - text: 爾曰、惡人速亡、如物泛水、其業見詛於地、不得復入其葡萄園、
      verse: 18
    - text: 亢旱酷熱、消沒雪水、陰府消沒罪人、
      verse: 19
    - text: 其胎忘之、蛆蟲食而甘之、不復見憶、不義之人、如樹被折、
      verse: 20
    - text: 彼乃吞滅不育之婦、惡待媰孀、
      verse: 21
    - text: 然上帝以其能力、保存強者、生活無望之人、使之興起、
      verse: 22
    - text: 賜以安居、俾得平康、目眷其途、
      verse: 23
    - text: 彼被高舉、未幾而逝、卑降見移、與衆無殊、有若穀穗被刈、
      verse: 24
    - text: 如其不然、誰證我乃言誑、辯我詞爲虛乎、
      verse: 25
  - chapter: 25
    verses:
    - text: 書亞人比勒達曰、
      verse: 1
    - text: 權能威嚴、兼在上帝、彼施和平、於其高處、
      verse: 2
    - text: 其軍豈有數乎、其光孰不照乎、
      verse: 3
    - text: 世人於上帝前、何能爲義、婦所生者、何能爲潔、
      verse: 4
    - text: 在其目中、月無光耀、星不清潔、
      verse: 5
    - text: 況如蛆之世人、如蟲之人子乎、
      verse: 6
  - chapter: 26
    verses:
    - text: 約伯曰、
      verse: 1
    - text: 無力者、爾若何助之、弱臂者、爾若何救之、
      verse: 2
    - text: 無知者、爾若何啟迪之、大顯實智、
      verse: 3
    - text: 爾向誰而言、誰之神自爾而出、
      verse: 4
    - text: 在大水及水族之下、幽魂戰慄、
      verse: 5
    - text: 於上帝前、陰府顯露、死域無蔽、
      verse: 6
    - text: 有北極於清虛、懸大地於空際、
      verse: 7
    - text: 涵水於密雲、而雲不裂、
      verse: 8
    - text: 障蔽厥位、布雲其上、
      verse: 9
    - text: 劃界於水面、至明暗之境、
      verse: 10
    - text: 因其叱咤、天柱震驚、
      verse: 11
    - text: 以其能平靜滄海、以其智擊破波濤、
      verse: 12
    - text: 以其神妝飾碧落、以其手刺殺飛龍、
      verse: 13
    - text: 此其工作之末、我所聞之聲響、何其微小、至有力之雷霆、又孰能測之、
      verse: 14
  - chapter: 27
    verses:
    - text: 約伯續申其詞曰、
      verse: 1
    - text: 上帝奪我理、全能者苦我魂、我指其生而誓、
      verse: 2
    - text: 我命尚在於中、上帝之氣、仍在我鼻、
      verse: 3
    - text: 我口決不言非義、我舌亦不道詭譎、
      verse: 4
    - text: 我斷不以爾爲是、至死不去我正、
      verse: 5
    - text: 持守我義而弗失、我心畢生不我責、
      verse: 6
    - text: 願我敵同於惡人、起而攻我者、同於不義之人、
      verse: 7
    - text: 不虔之輩、雖得貨利、上帝奪取其魂、尚有何望、
      verse: 8
    - text: 患難臨之、上帝豈聽其籲乎、
      verse: 9
    - text: 彼豈以全能者爲悅、恆禱上帝乎、
      verse: 10
    - text: 上帝之作爲、我將示爾、全能者之道、我不隱之、
      verse: 11
    - text: 爾皆見此、何故成爲虛妄、
      verse: 12
    - text: 惡人由上帝所受之分、強暴者由全能者所得之業、
      verse: 13
    - text: 卽其子孫若繁、乃爲鋒刃、後裔不得飽食、
      verse: 14
    - text: 其所遺者、必死而葬、嫠婦亦不舉哀、
      verse: 15
    - text: 彼雖積金如塵、備衣如土、
      verse: 16
    - text: 然彼備之、而義人衣之、無辜者分其金、
      verse: 17
    - text: 其築室也、如蟲作窩、如守望者構廬、
      verse: 18
    - text: 彼富而臥、不得殯殮、轉瞬之間、已歸烏有、
      verse: 19
    - text: 威烈如波濤及之、狂飇於夜間刧之、
      verse: 20
    - text: 東風飄之長往、暴風吹之離所、
      verse: 21
    - text: 上帝射之、不施矜恤、欲逃其手而不得、
      verse: 22
    - text: 人向之鼓掌、叱之離所、
      verse: 23
  - chapter: 28
    verses:
    - text: 出銀有鑛、鍊金有方、
      verse: 1
    - text: 鐵取於土、銅鎔於石、
      verse: 2
    - text: 人立限於晦冥、究幽暗陰翳之礦石、至乎其極、
      verse: 3
    - text: 鑿穴於荒墟、人跡不到、縋而下、與人相隔、懸搖靡定、
      verse: 4
    - text: 若夫地上、則產糧食、其下翻起、如被火攻、
      verse: 5
    - text: 其石蘊碧玉、藏金沙、
      verse: 6
    - text: 其道鷙鳥不識、鷹目未窺、
      verse: 7
    - text: 惡獸未履、猛獅未過、
      verse: 8
    - text: 其人手鑿堅石、傾陷山根、
      verse: 9
    - text: 鑿石出川、珍寶悉覩、
      verse: 10
    - text: 杜塞滲漏、蘊藏畢見、
      verse: 11
    - text: 惟智慧何處可尋、明哲之所安在、
      verse: 12
    - text: 其值人不之知、生人之地、亦不得見、
      verse: 13
    - text: 深淵曰、不在我中、滄海曰、不與我偕、
      verse: 14
    - text: 不能以金購之、不能衡銀、以爲其值、
      verse: 15
    - text: 俄斐之金、紅玉碧玉、不足較其值、
      verse: 16
    - text: 黃金琉璃、不能爲其匹、精金之器、不足與之易、
      verse: 17
    - text: 珊瑚水晶、俱無足論、智慧之值、愈於珍珠、
      verse: 18
    - text: 古實黃玉、不足與之比、精金不足較其值、
      verse: 19
    - text: 然則智慧奚自、明哲之所何在、
      verse: 20
    - text: 隱於羣生之目、蔽於天空之鳥、
      verse: 21
    - text: 死域與淪亡曰、我聞其名、
      verse: 22
    - text: 上帝悉其道、識其處、
      verse: 23
    - text: 以其鑒觀地極、遍察天下、
      verse: 24
    - text: 爲風定其輕重、量度諸水、
      verse: 25
    - text: 爲雨露立法、爲雷電定程、
      verse: 26
    - text: 其時上帝明見之、宣示之、堅定之、窮究之、
      verse: 27
    - text: 謂人曰、寅畏主爲智慧、遠邪惡爲明哲、
      verse: 28
  - chapter: 29
    verses:
    - text: 約伯續申其詞曰、
      verse: 1
    - text: 惟願如曩昔之月、如上帝顧我之日、
      verse: 2
    - text: 是時、其燈照於我首、我賴其光、經行暗中、
      verse: 3
    - text: 當我壯年、上帝友誼、在於我幕、
      verse: 4
    - text: 全能者尚偕我、子女環繞我、
      verse: 5
    - text: 乳之酪濯我足、石出油而成河、
      verse: 6
    - text: 我出、至於邑門、設位街衢、
      verse: 7
    - text: 少者見我引避、老者起立、
      verse: 8
    - text: 侯伯禁言、以手掩口、
      verse: 9
    - text: 尊者緘默、舌貼於腭、
      verse: 10
    - text: 耳聞我而祝嘏、目覩我而爲證、
      verse: 11
    - text: 因我拯哀呼之貧民、救無助之孤子、
      verse: 12
    - text: 將亡者之祝嘏臨我、我使嫠婦心樂而歌、
      verse: 13
    - text: 我以義爲衣、以公爲袍爲冕、
      verse: 14
    - text: 我爲瞽者之目、跛者之足、
      verse: 15
    - text: 爲貧乏者之父、察不識者之事、
      verse: 16
    - text: 折不義者之齒、奪其所刧於口、
      verse: 17
    - text: 自謂必終於我巢、增加我日、如沙之多、
      verse: 18
    - text: 我根延及水泉、甘露終夜霑於我枝、
      verse: 19
    - text: 我榮恆新、我弓在手日強、
      verse: 20
    - text: 人聽我而靜俟、默候我之意旨、
      verse: 21
    - text: 我旣言之、莫贊一詞、我言如雨潤之、
      verse: 22
    - text: 徯我如望甘霖、張口如待春雨、
      verse: 23
    - text: 彼無倚賴、我則含笑、我之容光、不因彼而變易、
      verse: 24
    - text: 我坐首位、爲之擇道、如王居於軍中、亦如慰居喪之人焉、
      verse: 25
  - chapter: 30
    verses:
    - text: 今也年少於我者姍笑我、若輩之父、我曾藐視、不欲列之於守羊之犬中、
      verse: 1
    - text: 其壯年之氣旣衰、其手之力、於我何益、
      verse: 2
    - text: 彼因匱乏飢餓、形軀消瘦、齧燥土於荒涼幽暗之中、
      verse: 3
    - text: 採藜藿於叢林、取羅騰之根以爲食、
      verse: 4
    - text: 爲人所逐、人喊其後、若喊寇賊、
      verse: 5
    - text: 致居幽谷、在於土穴巖窟、
      verse: 6
    - text: 呼於叢林之中、集於荊棘之下、
      verse: 7
    - text: 原爲愚陋之裔、爰被撻逐、離其故土、
      verse: 8
    - text: 今我爲其歌詞、作其話柄、
      verse: 9
    - text: 憎我遠我、唾我面、而不自禁、
      verse: 10
    - text: 蓋彼釋其繩索、加我以苦、脫其羈勒、在於我前、
      verse: 11
    - text: 下流之輩、起於我右、推移我足、興築滅我之路、
      verse: 12
    - text: 無與爲伍之人、毀我之道、速我之禍、
      verse: 13
    - text: 其來也、如由巨缺、在毀壞之間、軫轉於我身、
      verse: 14
    - text: 威烈反擊我躬、驅逐我榮如風、我福如雲之逝、
      verse: 15
    - text: 我魂頹敗、患難之日執我、
      verse: 16
    - text: 夜間我骨被刺、痛楚齧我無已、
      verse: 17
    - text: 因上帝之大力、我衣敝汚、拘束我身、如領束項、
      verse: 18
    - text: 彼擲我於泥中、我則如塵如灰、
      verse: 19
    - text: 我籲爾、而爾弗聽、我起立、而爾注視、
      verse: 20
    - text: 爾之於我、轉爲殘酷、以手力迫我、
      verse: 21
    - text: 舉我使乘狂風、消滅我於巨暴、
      verse: 22
    - text: 我知爾必致我於死、入爲羣生所定之室、
      verse: 23
    - text: 然人顚仆、豈不伸手、遇災豈不呼援、
      verse: 24
    - text: 人遭難、我豈非爲之哭泣、人貧乏、我豈非爲之憂心、
      verse: 25
    - text: 我望福祉、而禍害至、我待光明、而幽暗來、
      verse: 26
    - text: 中心煩擾不安、患難之日、臨及我身、
      verse: 27
    - text: 我膚黧黑、非因日暴、立於會中、呼號求助、
      verse: 28
    - text: 我與野犬爲弟兄、與鴕鳥爲伴侶、
      verse: 29
    - text: 我膚旣黑而脫、我骨因熱而焦、
      verse: 30
    - text: 我琴成悲聲、我簫發哀響、
      verse: 31
  - chapter: 31
    verses:
    - text: 我旣與目爲約、安能顧視少女、
      verse: 1
    - text: 自在上之上帝、所得之分維何、自居高之全能者、所受之業維何、
      verse: 2
    - text: 在於不義者、豈非禍患乎、在於行惡者、豈非災害乎、
      verse: 3
    - text: 上帝豈非鑒察我道途、悉數我步履乎、
      verse: 4
    - text: 願我被權以公平之衡、使上帝知我之正、
      verse: 5
    - text: 我若行爲虛妄、足趨詭詐、
      verse: 6
    - text: 步履離道、心從我目、汚沾我手、
      verse: 7
    - text: 則願我所播者、他人食之、田所產者、他人拔之、
      verse: 8
    - text: 如我心爲婦女所惑、窺伺鄰舍之門、
      verse: 9
    - text: 則願我妻爲他人旋磨、他人與之同室、
      verse: 10
    - text: 蓋此爲重罪、士師當罰之惡、
      verse: 11
    - text: 亦爲火、焚燬至於死域、滅我所有、
      verse: 12
    - text: 僕婢與我有爭、我若輕視其情、
      verse: 13
    - text: 上帝興起、我將何爲、迨其臨格、我將何言、
      verse: 14
    - text: 造我於胎者、不亦造彼乎、創彼及我於胎者、非一乎、
      verse: 15
    - text: 我若禁貧者得其所願、使嫠婦之目失望、
      verse: 16
    - text: 一飯之微、我若獨食、不與孤子共之、
      verse: 17
    - text: 其實我自幼年、收養孤子、如育於父、自出母腹、引導媰孀、
      verse: 18
    - text: 我若見人無衣而亡、貧者無服蔽體、
      verse: 19
    - text: 其人若未得衣、爲我祝嘏、其身若未以我羊羢而煖、
      verse: 20
    - text: 我在邑門、見有助我者、卽舉手以攻孤子、
      verse: 21
    - text: 則願我肩脫於缺盆骨、我之臂骨斷折、
      verse: 22
    - text: 蓋我以上帝降災爲可畏、因上帝之威、不敢有所爲、
      verse: 23
    - text: 我若惟金是望、謂精金曰、爾爲我之所恃、
      verse: 24
    - text: 若以貨財之豐、手獲之多爲樂、
      verse: 25
    - text: 若見日發其曜、月行於光、
      verse: 26
    - text: 中心受惑、接吻於手、
      verse: 27
    - text: 此亦爲士師當罰之罪、乃違逆在上之上帝也、
      verse: 28
    - text: 我若因憾我者被滅而欣喜、緣其遭禍而氣揚、
      verse: 29
    - text: 其實不容我口干罪、以詛絕其生命、
      verse: 30
    - text: 若我幕中人未嘗云、孰見有人不得其食而飽、
      verse: 31
    - text: 賓旅不使宿於街衢、啟門而接行人、
      verse: 32
    - text: 若猶世人自掩己罪、匿惡於懷、
      verse: 33
    - text: 因畏大衆、懼宗族之藐視、以致緘口、杜門不出、
      verse: 34
    - text: 願有人聽我辨白、我署押於此、全能者可答之、願得我敵所書之詞、
      verse: 35
    - text: 我必負之於肩、戴之於首以爲冕、
      verse: 36
    - text: 我之步武、悉述於彼、毅然如君、直造其前、
      verse: 37
    - text: 如我田疇呼而責我、隴畝相與哭泣、
      verse: 38
    - text: 我若食其產、而不償其值、或使原主喪命、
      verse: 39
    - text: 則願生荊棘以代麥、生草萊以代麰、約伯之詞畢矣、
      verse: 40
  - chapter: 32
    verses:
    - text: 約伯自視爲義、三人不復答之、
      verse: 1
    - text: 有以利戶者、布西人、蘭族、巴拉迦之子也、因約伯義己、而不義上帝、則怒、
      verse: 2
    - text: 且怒三友、無言以答約伯、而猶罪之、
      verse: 3
    - text: 彼以三友年長於己、俟其言竟、
      verse: 4
    - text: 見其無詞以對、則怒、
      verse: 5
    - text: 曰、我幼爾耄、故退讓、不敢陳我意、
      verse: 6
    - text: 自謂歷日多者、當講論、享年永者、當以智誨人、
      verse: 7
    - text: 然人衷有神、全能者之氣、畀以聰明、
      verse: 8
    - text: 尊者不盡有智、老者不盡明義、
      verse: 9
    - text: 故我曰、試聽我言、我亦陳我意、
      verse: 10
    - text: 我俟爾言、傾聽爾辯、待爾窮究所欲言者、
      verse: 11
    - text: 細察爾中、無人折服約伯、而答其言、
      verse: 12
    - text: 勿謂我儕得見智慧、惟上帝能折之、人則不能、
      verse: 13
    - text: 約伯非與我辯、我亦不以爾言答之、
      verse: 14
    - text: 彼皆愕然、不復應對、莫措一辭、
      verse: 15
    - text: 旣皆緘默、靜立無言、則我猶復待乎、
      verse: 16
    - text: 亦盡我分而辯、指陳己意、
      verse: 17
    - text: 我言盈懷、我衷之神激我、
      verse: 18
    - text: 我腹如滿於酒、無隙可出、有若新囊、幾至破裂、
      verse: 19
    - text: 我必言之乃可舒、亦必啟口以應答、
      verse: 20
    - text: 請勿使我徇情、我不阿諛、
      verse: 21
    - text: 蓋我不知阿諛、若然、造我者必速滅我、
      verse: 22
  - chapter: 33
    verses:
    - text: 約伯乎、請聽我言、悉聆我語、
      verse: 1
    - text: 我今啟口、鼓舌而談、
      verse: 2
    - text: 我言必顯中心之正、我脣實陳所知、
      verse: 3
    - text: 上帝之神造我、全能者之氣生我、
      verse: 4
    - text: 如能之、則答我、起而陳爾言於我前、
      verse: 5
    - text: 我於上帝前、與爾相同、亦由土而成、
      verse: 6
    - text: 我不以威驚嚇爾、亦不以勢重壓爾、
      verse: 7
    - text: 我耳曾聞爾聲、聽爾言云、
      verse: 8
    - text: 我清潔無過、無辜無愆、
      verse: 9
    - text: 上帝尋隙攻我、視我爲敵、
      verse: 10
    - text: 桎我足、察我徑、
      verse: 11
    - text: 我則應之曰、爾言此、不義矣、蓋上帝卓越於人、
      verse: 12
    - text: 胡爲與之爭、其所行者、不自陳述、
      verse: 13
    - text: 上帝言之、而人弗顧、又復言之、
      verse: 14
    - text: 乃於人酣寢、偃臥在牀時、以夢與夜間之異象示之、
      verse: 15
    - text: 啟人之耳、以堅厥訓、
      verse: 16
    - text: 使人改其意志、遏其驕矜、
      verse: 17
    - text: 以救其魂不陷於坑坎、其命不亡於鋒刃、
      verse: 18
    - text: 人臥於牀、被懲以苦、骨中疼痛、歷久不已、
      verse: 19
    - text: 靈厭食物、心惡珍饈、
      verse: 20
    - text: 肉消不見、素未顯露之骨、亦皆凸出、
      verse: 21
    - text: 其魂臨乎坑坎、其命近於殄滅、
      verse: 22
    - text: 設有天使千中之一、與之同在、爲之解釋、示人所當爲者、
      verse: 23
    - text: 則上帝憫之曰、可援之、免其陷於坑坎、我得一贖之者矣、
      verse: 24
    - text: 其膚光潤、勝於幼稚、轉爲少年、
      verse: 25
    - text: 祈禱上帝、蒙其悅納、使之歡然覲見、而復其人之義、
      verse: 26
    - text: 彼則歌於人前曰、昔我干罪、顚覆正義、所爲無益、
      verse: 27
    - text: 上帝救贖我魂、免入坑坎、我之生命、復覩光明、
      verse: 28
    - text: 凡此諸事、上帝行之於人者、至再至三矣、
      verse: 29
    - text: 以援其魂於坑坎、俾得生人之光照、
      verse: 30
    - text: 約伯乎、爾其諦聽、靜默俟我言之、
      verse: 31
    - text: 如有所言、爾其答我、我欲義爾、
      verse: 32
    - text: 否則緘默以聽、我則以智訓爾、
      verse: 33
  - chapter: 34
    verses:
    - text: 以利戶又曰、
      verse: 1
    - text: 爾哲人乎、其聽我言、爾達人乎、側耳而聽、
      verse: 2
    - text: 蓋耳之察言、猶口之嘗食、
      verse: 3
    - text: 我儕當擇其正、共喻其善、
      verse: 4
    - text: 約伯嘗曰、我乃義、而上帝奪我理、
      verse: 5
    - text: 我雖直、而視我爲誑、雖無過、而我創不可療、
      verse: 6
    - text: 誰如約伯飲侮慢、如飲水、
      verse: 7
    - text: 與作孽者爲侶、與惡人同行、
      verse: 8
    - text: 彼云、人樂上帝、無所裨益、
      verse: 9
    - text: 故爾智者、其聽我言、上帝決不爲惡、全能者斷不作孽、
      verse: 10
    - text: 乃必按人所爲而報之、依人所行而施之、
      verse: 11
    - text: 上帝誠不爲惡、全能者必不背義、
      verse: 12
    - text: 其治地之任、誰畀之、其理世之職、誰託之、
      verse: 13
    - text: 彼若定志爲己、使神與氣歸之、
      verse: 14
    - text: 則凡有血氣者必偕亡、世人咸歸於土、
      verse: 15
    - text: 爾若有智、則當聆此、諦聽我言、
      verse: 16
    - text: 惡義者、豈得操權乎、秉公有能者、爾豈罪之乎、
      verse: 17
    - text: 謂君王曰、爾爲鄙陋、謂侯伯曰、爾爲邪惡、其宜乎、
      verse: 18
    - text: 況不偏視王公、不歧視貧富者乎、蓋皆其所造也、
      verse: 19
    - text: 中夜俄頃之間、彼衆死亡、庶民被震而逝、強者見逐、非假人手、
      verse: 20
    - text: 其目鑒人道途、觀人步履、
      verse: 21
    - text: 無幽暗晦冥、俾惡人自匿、
      verse: 22
    - text: 上帝於人、無庸再三思維、始令受鞫於其前、
      verse: 23
    - text: 彼折有能之輩、其術莫測、使他人代其職、
      verse: 24
    - text: 彼原悉其所行、夜間傾之、使之滅亡、
      verse: 25
    - text: 以之爲惡、擊之於衆前、
      verse: 26
    - text: 蓋彼悖逆、不從上帝、不顧厥道、
      verse: 27
    - text: 致令貧乏者之哀求、達於其前、受虐者之呼籲、爲其所聞、
      verse: 28
    - text: 上帝安人、誰能罪之、上帝掩面、誰能覲之、於國於人皆然、
      verse: 29
    - text: 致不虔者、不得操權、免其罔民、
      verse: 30
    - text: 有誰謂上帝曰、我旣受責、不再犯罪、
      verse: 31
    - text: 我所不明、請爾示我、若曾行惡、不復爲之、
      verse: 32
    - text: 上帝之報、必徇爾意、而爾弗受乎、爾自擇之、我不與也、如有所知、尚其言之、
      verse: 33
    - text: 有智之士、凡聞我言之達人、必謂我曰、
      verse: 34
    - text: 約伯所言無知、其詞不慧、
      verse: 35
    - text: 願約伯被試至極、以其辯同於惡人也、
      verse: 36
    - text: 其罪之上、加以悖逆、在我儕中鼓掌、對於上帝、嘖有煩言、
      verse: 37
  - chapter: 35
    verses:
    - text: 以利戶又曰、
      verse: 1
    - text: 爾以爲有理、自謂我之義、愈於上帝之義乎、
      verse: 2
    - text: 致云、我何所得、較之干罪、何所益乎、
      verse: 3
    - text: 我將答爾、及爾同侶、
      verse: 4
    - text: 試觀諸天、瞻視高於爾之穹蒼、
      verse: 5
    - text: 如爾干罪、與上帝何涉、爾罪增多、與上帝何與、
      verse: 6
    - text: 如爾爲義、於彼何加、彼於爾手何所得乎、
      verse: 7
    - text: 爾惡或損同類、爾義或利世人、
      verse: 8
    - text: 人因多虐而呼號、緣強者之臂而呼救、
      verse: 9
    - text: 惟無人云、造我之上帝、賜人夜歌者安在、
      verse: 10
    - text: 其教我儕、使勝於地上之獸、俾智於空中之鳥、
      verse: 11
    - text: 人因惡者之驕侈而呼籲、而莫之應、
      verse: 12
    - text: 虛誕之呼籲、上帝誠不之聽、全能者不之顧、
      verse: 13
    - text: 況爾乎、爾乃曰、不得見之、我之事理在其前、惟俟之而已、
      verse: 14
    - text: 今因上帝未加以怒、不甚介意於傲慢、
      verse: 15
    - text: 故約伯空啟厥口、多發無知之言、
      verse: 16
  - chapter: 36
    verses:
    - text: 以利戶又曰、
      verse: 1
    - text: 容我片時、我將示爾、我爲上帝猶有所言、
      verse: 2
    - text: 我之所知、取諸深遠、歸義於造我者、
      verse: 3
    - text: 我言實不爲誑、有智識俱備者、與爾偕也、
      verse: 4
    - text: 上帝大能、不藐視人、其智甚廣、
      verse: 5
    - text: 爲惡者不衞其生、困苦者俾得其直、
      verse: 6
    - text: 彼顧義人、不轉厥目、使同君王、永坐於位、以致崇高、
      verse: 7
    - text: 若繫於縲絏、拘於困苦之索、
      verse: 8
    - text: 則指其作爲、與其過失、卽其驕泰之行、
      verse: 9
    - text: 爰啟其耳、俾受訓誨、命之去惡而返、
      verse: 10
    - text: 如其聽從奉事、則必度日亨通、歷年安樂、
      verse: 11
    - text: 苟不聽從、則必死於鋒刃、無知而亡、
      verse: 12
    - text: 心不虔者、積累震怒、雖受束縛、而不祈求、
      verse: 13
    - text: 其靈夭折、其畢命也、與受汚者同科、
      verse: 14
    - text: 困苦者、上帝以其苦拯之、於暴虐之際啟其耳、
      verse: 15
    - text: 亦欲導爾、出於危迫、入於寬廣不狹之區、且陳於爾几者、俱滿肥甘、
      verse: 16
    - text: 惟爾充盈惡人之議、故鞫與義、拘執爾身、
      verse: 17
    - text: 勿爲怒激而拒懲責、勿因贖重而致偏行、
      verse: 18
    - text: 爾之財賄、及所有之勢力、能使爾免於患難乎、
      verse: 19
    - text: 勿慕黑夜、卽衆民見除、而離其所之時、
      verse: 20
    - text: 愼之哉、勿戀惡、蓋爾擇此、愈於苦也、
      verse: 21
    - text: 上帝巍然、以能而行、彼之爲師、誰其如之、
      verse: 22
    - text: 誰定其道、孰能謂之曰、爾所行非義、
      verse: 23
    - text: 當憶大其作爲、乃人所歌頌者、
      verse: 24
    - text: 人皆見之、自遠觀之、
      verse: 25
    - text: 上帝至大、我儕不之悉、其壽不可測、
      verse: 26
    - text: 彼取涓滴、由霧化爲雨、
      verse: 27
    - text: 空際淋漓、沛然普及於衆、
      verse: 28
    - text: 雲霧之展布、天幕之震轟、誰能明之、
      verse: 29
    - text: 閃光普照其四周、覆以海底、
      verse: 30
    - text: 彼以此懲罰萬民、亦以之豐賜糧食、
      verse: 31
    - text: 掌握電光、命其中的、
      verse: 32
    - text: 雷聲顯著之、亦以其升騰、示牲畜焉、
      verse: 33
  - chapter: 37
    verses:
    - text: 緣此、我心戰慄、離乎其所、
      verse: 1
    - text: 試聽其聲、其口所出之響、
      verse: 2
    - text: 發聲遍於天下、閃電至於地極、
      verse: 3
    - text: 繼有雷轟、威聲大發、其聲旣聞、閃電不已、
      verse: 4
    - text: 上帝行雷、其聲甚奇、彼作大事、吾人莫測、
      verse: 5
    - text: 命雪雨於地、降細雨與大雨、
      verse: 6
    - text: 彼封人手、不得操作、俾凡所造、知其作爲、
      verse: 7
    - text: 百獸入穴、羣居其窟、
      verse: 8
    - text: 狂風發於南庫、寒氣出於北方、
      verse: 9
    - text: 上帝噓氣成冰、巨川凝結、
      verse: 10
    - text: 使密雲涵蒸氣、散布蘊電之雲、
      verse: 11
    - text: 依其引導、旋轉往還、運行於全地、悉遵厥命、
      verse: 12
    - text: 或以之潤土壤、或以爲懲、或以爲惠、
      verse: 13
    - text: 約伯乎、爾其聽之、上帝之妙用、當立而思之、
      verse: 14
    - text: 上帝如何施令、使雲中電光閃爍、爾知之乎、
      verse: 15
    - text: 雲之平鋪、全智者之奇妙、爾悉之乎、
      verse: 16
    - text: 南風旣起、全地寂靜、爾衣温煖、爾明之乎、
      verse: 17
    - text: 爾能偕上帝展布穹蒼、堅如鑄鑑乎、
      verse: 18
    - text: 我儕蒙昧、不能陳詞、請爾教我、何以與言、
      verse: 19
    - text: 豈可對上帝曰、我欲與爾言乎、人豈自願滅亡乎、
      verse: 20
    - text: 風過天清、日光炳耀、人莫能注視之、
      verse: 21
    - text: 金光見於北方、上帝有威可畏、
      verse: 22
    - text: 若夫全能者、我儕莫能測之、其力卓越、其義充足、不行殘虐、
      verse: 23
    - text: 故人畏之、惟有慧心之人、上帝不之顧也、
      verse: 24
  - chapter: 38
    verses:
    - text: 耶和華自旋風中、諭約伯曰、
      verse: 1
    - text: 孰以無知之詞、晦我意旨乎、
      verse: 2
    - text: 束爾腰、如丈夫、我問爾、其答我、
      verse: 3
    - text: 我肇基大地時、爾安在、爾有智、則言之、
      verse: 4
    - text: 誰定其度、誰引繩於其上、爾必知之、
      verse: 5
    - text: 何處置地基、何人立隅石、
      verse: 6
    - text: 當時晨星同歌詠、神子咸歡呼、
      verse: 7
    - text: 海水洶湧、若出於胎、誰設門以閉之、
      verse: 8
    - text: 我以雲爲其衣、以幽暗爲襁褓、
      verse: 9
    - text: 爲定界限、而設門楗、
      verse: 10
    - text: 曰、爾至此則可、毋得踰越、爾之狂瀾、至此而止、
      verse: 11
    - text: 爾自誕生以來、豈曾命定晨光、使黎明知其所乎、
      verse: 12
    - text: 俾光燭照四極、驅逐惡人、
      verse: 13
    - text: 地面更新、如印印泥、萬物出現、若衣文繡、
      verse: 14
    - text: 作惡者流、不得其光、強臂乃折、
      verse: 15
    - text: 爾曾入於海泉乎、爾曾行於深淵乎、
      verse: 16
    - text: 陰府之戶、曾顯於爾乎、陰翳之門、爾曾見之乎、
      verse: 17
    - text: 大地之廣、爾洞悉乎、知則言之、
      verse: 18
    - text: 光之居所、何由而至、暗之處所安在、
      verse: 19
    - text: 爾能導之至其境乎、爾能識其屋宇之路乎、
      verse: 20
    - text: 爾旣生於其時、而年又高、必知之矣、
      verse: 21
    - text: 爾曾入雪庫、見雹倉乎、
      verse: 22
    - text: 乃我存貯、以備降災、以待戰爭之日、
      verse: 23
    - text: 輝光何由四射、東風何由布地、
      verse: 24
    - text: 誰爲雨水開渠、誰爲雷電備路、
      verse: 25
    - text: 使雨降於無人之處、雨於空曠之野、
      verse: 26
    - text: 霑足荒田、滋殖草萊、
      verse: 27
    - text: 雨豈有父、露珠誰生、
      verse: 28
    - text: 冰出何胎、天霜誰育、
      verse: 29
    - text: 水結如石、淵面凝冱、
      verse: 30
    - text: 爾能繫昴之結、解參之帶乎、
      verse: 31
    - text: 爾能循時引十二宮、導北斗及其從星乎、
      verse: 32
    - text: 爾知天之常經、能立其主權於地乎、
      verse: 33
    - text: 爾能呼雲、使霖雨沛於爾身乎、
      verse: 34
    - text: 爾能遣電、俾應之曰、我在此乎、
      verse: 35
    - text: 誰置明哲於密雲、誰畀聰慧於流星、
      verse: 36
    - text: 誰能以智核雲之數、誰能傾天之瓴、
      verse: 37
    - text: 使土成泥、使塊膠結、
      verse: 38
    - text: 牝獅稚獅、伏於窟穴、藏於叢林、爾能爲之覓食、以充其飢乎、
      verse: 39
    - text: 牝獅稚獅、伏於窟穴、藏於叢林、爾能爲之覓食、以充其飢乎、
      verse: 40
    - text: 鴉雛乏食、飛翔還往、向上帝哀鳴、孰予之食乎、
      verse: 41
  - chapter: 39
    verses:
    - text: 巖間野羊生羔、爾知其時乎、麀鹿產子、爾悉其期乎、
      verse: 1
    - text: 豈能計其月數、知其孳生之時乎、
      verse: 2
    - text: 卷曲生子、劬勞誕育、
      verse: 3
    - text: 其子漸壯、長於原野、去而不返、
      verse: 4
    - text: 誰令野驢任意游行、誰爲迅驢解其縶維、
      verse: 5
    - text: 我使曠野爲其室家、鹵地爲其居所、
      verse: 6
    - text: 彼輕忽邑中之喧譁、不聽驅者之叱咤、
      verse: 7
    - text: 諸山爲其牧場、遍覓青草、
      verse: 8
    - text: 野牛豈役於爾、抑安處爾槽乎、
      verse: 9
    - text: 爾能在隴畝中、繫之以索乎、彼豈從爾耙於谷乎、
      verse: 10
    - text: 爾豈因其力大、而恃之乎、抑以爾勞委之乎、
      verse: 11
    - text: 爾豈賴其運穀於家、積禾於場乎、
      verse: 12
    - text: 鴕鳥昂然展翼、惟其毛羽不慈、
      verse: 13
    - text: 蓋遺其卵於地、煖之於沙、
      verse: 14
    - text: 不念人足或踐之、野獸或躪之、
      verse: 15
    - text: 忍心待雛、若非己有、雖則徒勞、亦無懼也、
      verse: 16
    - text: 蓋上帝去其慧心、不賦以靈明、
      verse: 17
    - text: 及其高展、則輕視馬與乘者、
      verse: 18
    - text: 馬力爾賜之乎、其項奮揚之鬣、爾被之乎、
      verse: 19
    - text: 其躍如蝗、爾令之乎、咆哮之威、甚可畏也、
      verse: 20
    - text: 跑地於谷、自喜有力、出迓兵械、
      verse: 21
    - text: 遇有可畏、輕視而不懼、不因鋒刃而卻退、
      verse: 22
    - text: 其上箭弢、與光明之戈矛、震震有聲、
      verse: 23
    - text: 彼乃猛烈忿怒、氣吞土地、一聞角聲、則不耐立、
      verse: 24
    - text: 角響則嘶、遠嗅戰氣、樂聞將帥之雷霆、士卒之鼓譟、
      verse: 25
    - text: 鷹隼飛翔、振翮南往、豈由爾智乎、
      verse: 26
    - text: 鵰鶚騰空、營巢高嶺、豈因爾命乎、
      verse: 27
    - text: 巢於巉巖、峯巔鞏固之處、
      verse: 28
    - text: 自彼窺食、其目遠觀、
      verse: 29
    - text: 其雛吮血、屍之所在、彼亦在焉、
      verse: 30
  - chapter: 40
    verses:
    - text: 耶和華又諭約伯曰、
      verse: 1
    - text: 好駁折者、可與全能者爭論乎、與上帝辯者、尚其答之、
      verse: 2
    - text: 約伯對耶和華曰、
      verse: 3
    - text: 我乃微賤、何以答爾、惟以手掩口耳、
      verse: 4
    - text: 我言之、一而再、不復答之、不復贅矣、
      verse: 5
    - text: 耶和華自旋風中、諭約伯曰、
      verse: 6
    - text: 束爾腰、如丈夫、我問爾、其答我、
      verse: 7
    - text: 爾欲廢我所擬、罪我以義己乎、
      verse: 8
    - text: 爾有臂若上帝乎、能如彼之發雷乎、
      verse: 9
    - text: 爾其以光耀威嚴自飾、以尊榮赫奕自衣、
      verse: 10
    - text: 傾爾滿溢之怒、觀矜高者而卑之、
      verse: 11
    - text: 視驕傲者而降之、踐惡人於其所、
      verse: 12
    - text: 同匿之於塵土、蒙其面於幽冥、
      verse: 13
    - text: 我則認爾能以右手自救、
      verse: 14
    - text: 試觀河馬、齧草若牛、我造爾、亦造彼、
      verse: 15
    - text: 其力在腰脊、其能在腹筋、
      verse: 16
    - text: 尾搖若香柏、骽筋相連絡、
      verse: 17
    - text: 骨如銅管、肋如鐵幹、
      verse: 18
    - text: 上帝所造、此物爲最、惟造之者、賜以鋒刃、
      verse: 19
    - text: 其食出於山邱、百獸優游之處、
      verse: 20
    - text: 伏於蓮下、臥於水澤蘆中、
      verse: 21
    - text: 蓮蔭覆之、溪柳環之、
      verse: 22
    - text: 河水漲溢、彼不戰慄、約但漲及其口、彼仍自若、
      verse: 23
    - text: 當其儆備之時、孰能捕之、以鉤貫其鼻乎、
      verse: 24
  - chapter: 41
    verses:
    - text: 爾能以鉤釣鱷魚、以索制其舌、
      verse: 1
    - text: 以繩穿其鼻、以鉤貫其頰乎、
      verse: 2
    - text: 彼豈屢求於爾、以甘言語爾乎、
      verse: 3
    - text: 豈與爾約、永爲爾僕乎、
      verse: 4
    - text: 豈可玩之若鳥、爲爾幼女繫之乎、
      verse: 5
    - text: 漁者之輩、以之爲貨乎、能臠其肉、以給商賈乎、
      verse: 6
    - text: 豈能以戈矛徧刺其皮、以魚叉徧刺其首乎、
      verse: 7
    - text: 爾試以手捫之、念及與鬬、一而不再、
      verse: 8
    - text: 捕之乃屬虛妄、見之豈不恇怯、
      verse: 9
    - text: 勇猛之士、亦莫之敢攖、然則孰能立於我前乎、
      verse: 10
    - text: 誰先施諸我、使我償之、天下所有、皆屬我也、
      verse: 11
    - text: 若夫鱷魚之肢體、大力美格、我不能緘默焉、
      verse: 12
    - text: 孰能去其外衣、近其兩鰓、
      verse: 13
    - text: 孰能啟其口門、其齒環列可畏、
      verse: 14
    - text: 其鱗成行、乃其所詡、密若緘封、
      verse: 15
    - text: 騈比無間、氣不得入、
      verse: 16
    - text: 互相連絡、膠結不分、
      verse: 17
    - text: 嚏發有光、目若曙色、
      verse: 18
    - text: 口吐爇炬、火星發揚、
      verse: 19
    - text: 鼻孔出烟、如釜在蘆火上之沸騰、
      verse: 20
    - text: 呼吸燃岸、口吻發燄、
      verse: 21
    - text: 頸項有力、在於其前、無不驚躍、
      verse: 22
    - text: 其肉比連、堅不可動、
      verse: 23
    - text: 心剛如石、堅若底磨、
      verse: 24
    - text: 其興起也、英豪畏懼、驚惶失措、
      verse: 25
    - text: 人若以刃擊之、乃無益也、擐甲以矛以矢攻之、亦無效也、
      verse: 26
    - text: 彼視鐵若草芥、視銅若朽木、
      verse: 27
    - text: 矢不能使之遁、視機石爲禾稿、
      verse: 28
    - text: 視梃爲藳、揮戈則笑、
      verse: 29
    - text: 其腹之下、利同瓦片、如耙經泥、
      verse: 30
    - text: 使淵若沸鼎、使海若調膏之鑊、
      verse: 31
    - text: 其游行也、後路皎然、令人視淵、如飄白髮、
      verse: 32
    - text: 全地莫與爲儔、受造無所畏懼、
      verse: 33
    - text: 盱衡高大之類、雄長驕悍之族、
      verse: 34
  - chapter: 42
    verses:
    - text: 約伯對耶和華曰、
      verse: 1
    - text: 我知爾萬事能爲、爾之意旨、莫能止之、
      verse: 2
    - text: 孰以無知之詞、晦厥意旨乎、我所言者、我不自知、奧妙之事、我所不明、
      verse: 3
    - text: 我將言之、求爾垂聽、我將問爾、願爾示之、
      verse: 4
    - text: 昔我耳聞爾、今我目覩爾、
      verse: 5
    - text: 故我自憾、在於灰塵、而自悔焉、○
      verse: 6
    - text: 耶和華諭約伯之後、諭提幔人以利法曰、我怒及爾、與爾二友、因爾曹論我、不如我僕約伯之正、
      verse: 7
    - text: 當取牡牛七、牡羊七、詣我僕約伯、爲己獻燔祭、我僕約伯將爲爾祈禱、我悅納之、不依爾之愚昧待爾、蓋爾曹論我、不如我僕約伯之正、
      verse: 8
    - text: 於是提幔人以利法、書亞人比勒達、拿瑪人瑣法、往遵耶和華命而行、耶和華悅納約伯、
      verse: 9
    - text: 約伯旣爲其友祈禱、耶和華則轉其困阨、依昔所有、賜之維倍、
      verse: 10
    - text: 時、約伯兄弟姊妹、與素相識者俱至、同食於其家、因耶和華降災、悼而慰之、各饋金一、金環一、
      verse: 11
    - text: 耶和華錫嘏約伯之暮年、尤盛於疇昔、有羊一萬四千、駝六千、牛一千耦、牝驢一千、
      verse: 12
    - text: 子七女三、
      verse: 13
    - text: 長女命名耶米瑪、次女命名基洗亞、季女命名基連哈樸、
      verse: 14
    - text: 境內女子、未有如約伯女之美者、其父賜以遺業、於其兄弟中、
      verse: 15
    - text: 嗣後約伯享壽百有四十歲、得見子孫四代、
      verse: 16
    - text: 約伯壽高年邁而終、
      verse: 17
  name: Job
- chapters:
  - chapter: 1
    verses:
    - text: 惡人之謀弗從、罪人之途弗履、侮慢者之位弗居、斯人其有福兮、
      verse: 1
    - text: 惟以耶和華之律爲悅、思之維之、夜以繼日、
      verse: 2
    - text: 譬彼林木、植於溪旁、屆時結果、其葉不槁、百事順昌、
      verse: 3
    - text: 惡人不然、乃猶粃糠、爲風飄揚、
      verse: 4
    - text: 故於鞫時、惡人不克立、義人會中、罪人不得入、
      verse: 5
    - text: 義者之途、爲耶和華所識、惡者之途、終必泯滅、
      verse: 6
  - chapter: 2
    verses:
    - text: 異邦狂怒、諸民妄謀、奚爲哉、
      verse: 1
    - text: 世上列王興起、羣伯會議、耶和華是敵、受膏者是逆、
      verse: 2
    - text: 曰、我儕斷其縶維、脫其繩索、
      verse: 3
    - text: 坐於天者將笑之、主必嗤之、
      verse: 4
    - text: 維時、必發忿以譴之、震怒以苦之、
      verse: 5
    - text: 曰、我已立我王於郇、卽我聖山兮、
      verse: 6
    - text: 王曰、吾述其命、耶和華語我曰、爾乃我子、今日生爾、
      verse: 7
    - text: 爾其求我、我以異邦賜爾爲業、地之四極、爲爾所有、
      verse: 8
    - text: 爾必毀之以鐵杖、碎之如陶器、
      verse: 9
    - text: 爾曹列王、宜具聰慧、世上士師、宜受訓誨兮、
      verse: 10
    - text: 以寅畏奉事耶和華、喜樂而戰兢兮、
      verse: 11
    - text: 當吻厥子、免其震怒、爾亡於路、蓋其怒必速發、託庇於彼者、其有福兮、
      verse: 12
  - chapter: 3
    verses:
    - text: 耶和華歟、敵我者何其繁、攻我者衆兮、
      verse: 1
    - text: 多人論我云、彼不得拯救於上帝、
      verse: 2
    - text: 耶和華歟、爾乃衞我之盾、爲我之榮、使我昂首兮、
      verse: 3
    - text: 我發聲呼籲耶和華、彼自聖山應之、
      verse: 4
    - text: 我偃而臥、我寢而醒、以耶和華佑我兮、
      verse: 5
    - text: 萬人環攻、我不惴焉、
      verse: 6
    - text: 耶和華歟、爾其興起、我上帝歟、尚其拯余、蓋爾已批敵人之頰、折惡人之齒兮、
      verse: 7
    - text: 拯救屬於耶和華、願錫嘏爾民兮、
      verse: 8
  - chapter: 4
    verses:
    - text: 義我之上帝歟、我呼籲時、求爾俞允、我窘迫時、蒙爾寬舒、尚其矜恤、俯聞我祈兮、
      verse: 1
    - text: 惟爾世人、易我之榮爲辱、好浮尚誕、伊於胡底兮、
      verse: 2
    - text: 須知敬虔者、爲耶和華所區別、我呼籲耶和華、彼必垂聽兮、
      verse: 3
    - text: 宜恐懼、勿干罪、自思於牀、而緘默兮、
      verse: 4
    - text: 獻義爲祭、耶和華是依兮、
      verse: 5
    - text: 多曰有誰福我、耶和華歟、以爾容光照予兮、
      verse: 6
    - text: 爾加喜樂於我心、勝於彼之穀酒豐盛兮、
      verse: 7
    - text: 予坦懷偃息、蓋令我安然而居者、惟耶和華兮、
      verse: 8
  - chapter: 5
    verses:
    - text: 耶和華歟、傾聽我言詞、垂念我思維兮、
      verse: 1
    - text: 我王我上帝歟、尚其聽我呼籲、蓋我惟爾是求兮、
      verse: 2
    - text: 耶和華歟、清晨爾必聞我聲、爽旦向爾陳情、而企望兮、
      verse: 3
    - text: 爾爲上帝、不悅罪戾、惡人不得與爾同居兮、
      verse: 4
    - text: 狂傲者不侍爾前、作惡者皆爾所疾、
      verse: 5
    - text: 誕妄者敗之、嗜殺懷詐者、耶和華惡之兮、
      verse: 6
    - text: 若我、則蒙厚愛、必詣爾室、寅畏相將、望爾聖殿而崇拜兮、
      verse: 7
    - text: 耶和華歟、因我敵故、以爾義導於我先、使爾途坦於我前兮、
      verse: 8
    - text: 彼衆口無信實、心懷惡慝、喉若裂塋、舌施諂諛、
      verse: 9
    - text: 願上帝罪之、使自陷於詭謀、因其罪多而驅逐之、蓋彼叛逆爾兮、
      verse: 10
    - text: 託庇於爾者、願其喜樂、緣爾護佑、恆久歡呼、愛爾名者、皆欣悅兮、
      verse: 11
    - text: 耶和華歟、爾必錫嘏義人、施恩如盾、護衞其身兮、
      verse: 12
  - chapter: 6
    verses:
    - text: 耶和華歟、勿發忿以譴我、勿震怒以懲我、
      verse: 1
    - text: 耶和華歟、我身頹敗、爾其恤之、耶和華歟、我骨酸辛、爾其療之、
      verse: 2
    - text: 耶和華歟、我心惶恐、伊於胡底、
      verse: 3
    - text: 取和華歟、轉拯我命、緣爾慈惠、救援我躬兮、
      verse: 4
    - text: 死亡中無記憶爾、陰府中誰稱謝爾、
      verse: 5
    - text: 我身因欷歔而疲乏、每夜涕泣、溼我牀而沾我榻兮、
      verse: 6
    - text: 我目因憂愁而衰敗、因諸敵而昏瞶兮、
      verse: 7
    - text: 作惡者流、爾其離我、蓋耶和華聞我號泣兮、
      verse: 8
    - text: 耶和華已聽我禱、必允我祈兮、
      verse: 9
    - text: 諸敵將抱愧而惶恐、蒙羞而退避兮、
      verse: 10
  - chapter: 7
    verses:
    - text: 我上帝耶和華歟、我託庇於爾、尚其救援、脫於逐我之衆兮、
      verse: 1
    - text: 恐彼若獅、裂我而碎之、無人拯救兮、
      verse: 2
    - text: 我上帝耶和華歟、我若行此、我手若有不義、
      verse: 3
    - text: 與我交厚者、以惡報之、無端仇我者、反拯救之、
      verse: 4
    - text: 任敵迫及我魂、踐我生於土壤、墮我榮於塵埃兮、
      verse: 5
    - text: 耶和華歟、赫怒而起、禦我敵之怒兮、爲我而興、訊鞫爲爾所定兮、
      verse: 6
    - text: 願諸民之會環爾、尚其返居高位、在於其上兮、
      verse: 7
    - text: 耶和華行鞫萬民、耶和華歟、循我公義、中心誠實、而聽我訟兮、
      verse: 8
    - text: 俾惡者之惡消滅、使善者堅強、蓋上帝公義、驗人心懷兮、
      verse: 9
    - text: 衞我之盾、實維上帝、心正之人、蒙其拯救兮、
      verse: 10
    - text: 上帝爲秉公之士師、日懷義怒之上帝兮、
      verse: 11
    - text: 人不悛改、上帝必礪其刃、已張厥弓而備之、
      verse: 12
    - text: 具施剿之器、發火以爲矢兮、
      verse: 13
    - text: 斯衆懷邪慝、孕毒害、產虛僞、
      verse: 14
    - text: 掘造坎阱、自陷其中、
      verse: 15
    - text: 其毒害必歸己首、其強暴必臨己頂、
      verse: 16
    - text: 我依耶和華之義、而稱謝之、歌頌耶和華、至上者之名兮、
      verse: 17
  - chapter: 8
    verses:
    - text: 耶和華我主歟、爾名巍巍於大地、爾榮赫赫於諸天兮、
      verse: 1
    - text: 因敵之故、爾由赤子乳哺者之口、而堅厥力、使敵與報復者、默爾無言兮、
      verse: 2
    - text: 我觀爾手所造之蒼穹、所設之月星、
      verse: 3
    - text: 世人爲誰、爾垂念之、人子爲誰、爾眷顧之、
      verse: 4
    - text: 使之少遜於上帝、冠之以尊榮、
      verse: 5
    - text: 爾手所造者、使之主理、置萬物於其足下、
      verse: 6
    - text: 有若牛羊野獸、
      verse: 7
    - text: 天上飛鳥、水中潛鱗、凡游泳於海者兮、
      verse: 8
    - text: 耶和華我主歟、爾名巍巍於大地兮、
      verse: 9
  - chapter: 9
    verses:
    - text: 我必一心稱謝耶和華、宣爾妙工兮、
      verse: 1
    - text: 我因爾喜樂歡呼、至上者歟、我歌頌爾名兮、
      verse: 2
    - text: 我敵却退、顚躓隕沒於爾前兮、
      verse: 3
    - text: 蓋爾伸我寃、辨我屈、居位而行義鞫兮、
      verse: 4
    - text: 斥列邦而翦惡類、永塗其名兮、
      verse: 5
    - text: 仇敵殲滅兮、其跡沒、爾傾厥邑兮、其誌絕、
      verse: 6
    - text: 惟耶和華恆居其位、備座以行審判兮、
      verse: 7
    - text: 持義以鞫斯世、秉公以訊諸民、
      verse: 8
    - text: 耶和華爲屈抑者之高臺、避難之高臺兮、
      verse: 9
    - text: 耶和華歟、識爾名者、惟爾是依、尋求爾者、爾未棄之、
      verse: 10
    - text: 居郇之耶和華、宜歌頌之、宣其作爲於諸民兮、
      verse: 11
    - text: 討流血之罪者、記憶斯衆、不忘貧者之哀呼兮、
      verse: 12
    - text: 耶和華歟、曾援我於死門、尚其恤我、顧憾我者所加之苦、
      verse: 13
    - text: 俾我揚爾聲譽、因爾救援、欣喜於郇女之門兮、
      verse: 14
    - text: 列邦作阱而自陷、暗設網罟、自絆其足兮、
      verse: 15
    - text: 耶和華旣顯著、施行義鞫、惡者之手所作、自陷其中兮、
      verse: 16
    - text: 惡人必歸陰府、異邦忘上帝者、卽若是兮、
      verse: 17
    - text: 匱乏者不永見忘、貧窮者不恆失望、
      verse: 18
    - text: 耶和華歟、爾其興起、毋容世人獲勝、使列邦受鞫於爾前、
      verse: 19
    - text: 耶和華歟、願爾俾其畏懼、諸民自知、祇爲世人兮、
      verse: 20
  - chapter: 10
    verses:
    - text: 耶和華歟、何爲遙立、當患難時、何爲隱避、
      verse: 1
    - text: 惡人驕肆、窘迫貧民、願其陷於己謀兮、
      verse: 2
    - text: 惡者以心之欲爲誇、貪者背棄耶和華、而侮慢之、
      verse: 3
    - text: 惡者其容驕矜、謂耶和華必不究斥、意中絕無上帝兮、
      verse: 4
    - text: 彼之所爲、恆穩固兮、爾之讞典高遠、其目所不及、凡厥仇敵、悉爲所叱兮、
      verse: 5
    - text: 意謂我躬不致動搖、累世不經挫折、
      verse: 6
    - text: 呪詛詭譎殘刻盈其口、很毒邪慝在其舌、
      verse: 7
    - text: 蹲伏鄉曲、暗殺無辜、眈眈於煢獨兮、
      verse: 8
    - text: 潛伏幽暗、如獅在林、伺捕貧人、曳其網而獲之、
      verse: 9
    - text: 屈身蹲踞、煢獨隕於其強暴兮、
      verse: 10
    - text: 意謂上帝忘之、永蒙厥面、而弗視兮、
      verse: 11
    - text: 耶和華歟、爾其興起、上帝歟、爾其伸手、毋忘貧民兮、
      verse: 12
    - text: 惡者奚藐上帝、以爲不加究斥、
      verse: 13
    - text: 爾實鑒觀、灼見殘暴很毒、而手報之、煢獨惟爾依歸、孤兒蒙爾扶助兮、
      verse: 14
    - text: 惡者之臂、願爾折之、窮詰其罪、至於無遺兮、
      verse: 15
    - text: 耶和華爲君、永世靡曁、列邦見絕於其地兮、
      verse: 16
    - text: 耶和華歟、謙卑者之祈、爾已聞之、必堅厥志、傾耳聽之、
      verse: 17
    - text: 雪孤兒與屈者之寃、俾世人不復施其威兮、
      verse: 18
  - chapter: 11
    verses:
    - text: 我託庇於耶和華、爾曹胡謂我曰、宜如禽鳥、翱翔於山、
      verse: 1
    - text: 惡者彎弓、注矢於弦、暗射心正之人、
      verse: 2
    - text: 基礎如其傾圮、義者將何爲兮、
      verse: 3
    - text: 耶和華居於聖殿、耶和華之位在天、其目下察世人兮、
      verse: 4
    - text: 耶和華試鍊義人、惟彼兇惡強暴、乃其心所惡兮、
      verse: 5
    - text: 將布羅網於惡人、烈火硫磺炎颷、盈其杯兮、
      verse: 6
    - text: 蓋耶和華乃義、且好義行、正人必見其面兮、
      verse: 7
  - chapter: 12
    verses:
    - text: 耶和華歟、敬虔者熄其跡、忠信者絕於世、尚其拯救兮、
      verse: 1
    - text: 彼衆與鄰言誑、厥口諂諛、中懷貳心、
      verse: 2
    - text: 諂諛之口、誇大之舌、耶和華必絕之、
      verse: 3
    - text: 彼曰、我舌獲勝、口爲我有、誰爲我主兮、
      verse: 4
    - text: 貧窮者屈抑、困乏者欷歔、耶和華曰、我必興起、如其所慕、置諸穩善之區、
      verse: 5
    - text: 耶和華之言純粹、如經爐火之銀、煆煉七次兮、
      verse: 6
    - text: 貧乏者、耶和華必佑之、永脫於斯世之人兮、
      verse: 7
    - text: 庸劣居於人上、惡者隨在而遨遊兮、
      verse: 8
  - chapter: 13
    verses:
    - text: 耶和華歟、爾之忘我、將至何時、豈永久乎、蔽面而不我顧、伊於胡底兮、
      verse: 1
    - text: 我心籌畫、日日憂戚、將至何時、吾敵高越乎我、伊於胡底兮、
      verse: 2
    - text: 我上帝耶和華歟、尚其思忖之、俞允之、復明我目、免我沈睡至死兮、
      verse: 3
    - text: 免我仇曰、予已勝之、免敵見余顚躓、而欣喜兮、
      verse: 4
    - text: 惟我賴爾恩寵、樂爾拯救兮、
      verse: 5
    - text: 耶和華博施於我、我必歌頌之兮、
      verse: 6
  - chapter: 14
    verses:
    - text: 愚人意謂無有上帝、其人邪惡、所爲可憎、無一行善兮、
      verse: 1
    - text: 耶和華自天垂鑒、欲察世人、有無明哲是具、上帝是求兮、
      verse: 2
    - text: 衆皆偏詖、同變爲汚、無行善者、並無其一兮、
      verse: 3
    - text: 行惡者皆無知乎、噬我民如啖餅、不籲上帝兮、
      verse: 4
    - text: 上帝在義者中、惡人悚然大懼兮、
      verse: 5
    - text: 貧人之計爾曹敗之、惟耶和華爲其庇所兮、
      verse: 6
    - text: 願以色列之拯救、自郇而出、耶和華反其民之俘囚時、雅各必喜樂、以色列必歡欣兮、
      verse: 7
  - chapter: 15
    verses:
    - text: 耶和華歟、孰得寓爾帷幕、居爾聖山、
      verse: 1
    - text: 必也步履正直、行爲公義、心誠言實、
      verse: 2
    - text: 舌無誹謗、不虐友朋、不侮鄰里、
      verse: 3
    - text: 奸惡者睥睨之、寅畏耶和華者尊重之、誓雖損己、不變其志、
      verse: 4
    - text: 不貸金以權子母、不受賄而害無辜、若此之人、永不動搖兮、
      verse: 5
  - chapter: 16
    verses:
    - text: 上帝歟、爾其佑予、我託庇於爾兮、
      verse: 1
    - text: 我謂耶和華曰、爾乃我主、爾外我無福兮、
      verse: 2
    - text: 在世聖徒、乃爲顯貴、我所深悅兮、
      verse: 3
    - text: 移於他神者、其苦必增、彼奠血爲祭、我不獻之、我口不道其名兮、
      verse: 4
    - text: 耶和華爲我業我杯、所得之產、爾爲我守之兮、
      verse: 5
    - text: 以繩量給之區、在於樂土、我業孔嘉兮、
      verse: 6
    - text: 我稱頌耶和華、以其訓迪我、俾我中心、深夜自警兮、
      verse: 7
    - text: 我恒奉耶和華於我前、彼在我右必不動搖、
      verse: 8
    - text: 我心則喜、我靈則樂、形體處於平康兮、
      verse: 9
    - text: 蓋爾不遺我魂於陰府、不容爾之聖者腐朽兮、
      verse: 10
    - text: 爾必示我維生之道、在於爾前、喜樂不勝、在爾右手之中、歡欣靡曁兮、
      verse: 11
  - chapter: 17
    verses:
    - text: 耶和華歟、公義之詞、爾其聽之、垂顧我呼籲兮、我之祈禱、口無虛僞、尚其傾聽兮、
      verse: 1
    - text: 願我之讞、自爾前而宣之、爾目鑒察正直兮、
      verse: 2
    - text: 爾驗我心、深夜臨格兮、爾旣試我而無所得、我則立志、必無口過兮、
      verse: 3
    - text: 至於人事、我遵爾言、以自戒愼、不循強暴之軌兮、
      verse: 4
    - text: 步履遵爾之道、我足未嘗顚躓兮、
      verse: 5
    - text: 上帝歟、我曾呼籲、爾必俞允、求爾傾聽我言兮、
      verse: 6
    - text: 顯爾殊恩、凡託庇於爾者、爾以右手援於其敵兮、
      verse: 7
    - text: 護我如眸子、覆我於翼下、
      verse: 8
    - text: 俾脫暴虐我之惡人、環攻我之惡敵兮、
      verse: 9
    - text: 其心蔽塞、厥口矜誇、
      verse: 10
    - text: 我舉步履、彼則環圍、注目仆我於地兮、
      verse: 11
    - text: 其勢如獅、欲噬所攫、如稚獅潛伏兮、
      verse: 12
    - text: 耶和華歟、起而抵禦之、顚仆之、以爾之刃、拯我於惡人兮、
      verse: 13
    - text: 耶和華歟、以手援我、脫於斯世之人、其業乃在今生兮、爾以財貨充其懷、子孫遂其欲、餘業遺於後嗣兮、
      verse: 14
    - text: 若我、則必以義見爾面、寤時覩爾容、心願滿足兮、
      verse: 15
  - chapter: 18
    verses:
    - text: 耶和華歟、爾爲我力、我敬愛爾兮、
      verse: 1
    - text: 耶和華爲我巖石、我之保障、我之救援兮、上帝我之磐石、我託庇於彼兮、爲我之盾、拯救之角、我之高臺兮、
      verse: 2
    - text: 耶和華宜頌美兮、我呼籲之、則見拯於諸敵兮、
      verse: 3
    - text: 死亡之繩索縛我、匪勢之衝激怖我、
      verse: 4
    - text: 陰府之繩索繞我、死亡之機檻逮我、
      verse: 5
    - text: 我苦難中、呼耶和華、籲我上帝兮、彼自其殿、垂聽我聲、我之呼籲、達於其耳兮、
      verse: 6
    - text: 因彼奮怒、大地震動、山根搖撼兮、
      verse: 7
    - text: 煙自其鼻升、火從其口出、炭爲所燃兮、
      verse: 8
    - text: 垂諸天而臨格、足下幽且深兮、
      verse: 9
    - text: 乘基路伯而飛、藉風翼而翱翔兮、
      verse: 10
    - text: 隱於玄冥、使爲幕以環之、卽水之黑暗、雲之濃密兮、
      verse: 11
    - text: 由其前之光輝、冰雹炭火、經過密雲而出兮、
      verse: 12
    - text: 耶和華自天起雷、至高者發其聲、並有冰雹炭火兮、
      verse: 13
    - text: 彼發矢以潰敵、屢閃電而亂之兮、
      verse: 14
    - text: 耶和華歟、因爾叱咤、鼻息之發、海底見而地基露兮、
      verse: 15
    - text: 彼自上垂手、援我於巨浸兮、
      verse: 16
    - text: 拯我於勁敵、及憾我者、以其強於我兮、
      verse: 17
    - text: 我遭難時、敵來攻我、惟耶和華爲我所恃兮、
      verse: 18
    - text: 導我入寬廣之區、施行救援以其悅我兮、
      verse: 19
    - text: 耶和華依我行之義而賞賚、循我手之潔而報施、
      verse: 20
    - text: 因我守耶和華之道、未嘗爲惡、離我上帝兮、
      verse: 21
    - text: 彼之律例、悉在我前、未嘗違其典章兮、
      verse: 22
    - text: 我於其前爲完人、自守而遠惡兮、
      verse: 23
    - text: 故耶和華視我之義、與手之潔、而報我兮、
      verse: 24
    - text: 爾於仁慈者應以仁慈、純全者應以純全、
      verse: 25
    - text: 清潔者應以清潔、乖戾者應以拂逆、
      verse: 26
    - text: 困苦之民、爾救援之、傲視之輩、爾卑抑之、
      verse: 27
    - text: 爾必燃我之燈、上帝耶和華、必燭我幽暗兮、
      verse: 28
    - text: 我賴爾衝突敵軍、恃我上帝踰越垣墉兮、
      verse: 29
    - text: 上帝之道純全、耶和華之言經驗、凡託庇於彼者、彼爲其盾兮、
      verse: 30
    - text: 耶和華而外、孰爲上帝兮、我上帝而外、孰爲磐石兮、
      verse: 31
    - text: 上帝束我以力、俾我道途平直兮、
      verse: 32
    - text: 令我足捷如鹿、置我於高處兮、
      verse: 33
    - text: 教我手善戰、使我臂挽銅弓兮、
      verse: 34
    - text: 爾賜我拯救之盾、且以右手扶我、爾之温和、俾我爲大兮、
      verse: 35
    - text: 使我步履寬裕、我足未嘗滑跌兮、
      verse: 36
    - text: 我將追敵及之、未行殄滅、不旋歸兮、
      verse: 37
    - text: 我擊傷之、使之不振、仆我足下兮、
      verse: 38
    - text: 蓋爾以力束我、使備戰爭、起而攻我者、俾服於我兮、
      verse: 39
    - text: 使我諸敵背我而馳、致我翦滅憾我者兮、
      verse: 40
    - text: 彼呼號而無援、籲耶和華亦弗應兮、
      verse: 41
    - text: 我則搗之若風飄之塵、棄之若街衢之泥兮、
      verse: 42
    - text: 爾援我於庶民之競爭、立我爲列邦之元首、我所不識之民、必服役我兮、
      verse: 43
    - text: 彼聞我名、立卽歸順、外族之人服從兮、
      verse: 44
    - text: 外族衰落、出其衞所、戰慄而來兮、
      verse: 45
    - text: 耶和華維生兮、我之磐石、宜頌美兮、救我之上帝、當尊崇兮、
      verse: 46
    - text: 上帝爲我復仇、使諸民服我兮、
      verse: 47
    - text: 援我於敵、舉我超乎攻我者、拯我於強暴兮、
      verse: 48
    - text: 耶和華歟、我必於列邦中稱謝爾、歌頌爾名兮、
      verse: 49
    - text: 耶和華大施拯救於所立之王、施恩於其受膏者、卽大衞及其後裔、永世靡曁兮、
      verse: 50
  - chapter: 19
    verses:
    - text: 諸天宣上帝之榮光、穹蒼顯其經營兮、
      verse: 1
    - text: 日復一日、傳以語言、夜復一夜、示以智慧兮、
      verse: 2
    - text: 無言無語、無聲可聞兮、
      verse: 3
    - text: 然其量繩徧於宇內、言語達於地極兮、
      verse: 4
    - text: 上帝爲日設幕其間、若新娶者出於其房、勇士喜馳逐兮、
      verse: 5
    - text: 出自天涯、轉至地極、無物被藏、不受其煦嫗兮、○
      verse: 6
    - text: 耶和華之律純全、蘇人魂兮、耶和華之法眞實、化愚爲智兮、
      verse: 7
    - text: 耶和華之訓正直、悅人心兮、耶和華之誡純潔、豁人目兮、
      verse: 8
    - text: 耶和華之道清潔、而永存兮、耶和華之例眞誠、而盡義兮、
      verse: 9
    - text: 可慕愈於金、精金之繁多兮、其甘愈於蜜、蜂房之滴瀝兮、
      verse: 10
    - text: 爾僕因之受警、守此可得大賚兮、
      verse: 11
    - text: 人之過失、孰能自知、我之誤犯、尚其赦宥兮、
      verse: 12
    - text: 祈禁爾僕故犯乎罪、免其轄予、我則端正、不蹈重愆兮、
      verse: 13
    - text: 耶和華歟、爾爲我磐石、我救者、願我口中之言、心中之念、蒙爾悅納兮、
      verse: 14
  - chapter: 20
    verses:
    - text: 當患難時、願耶和華俞允爾、雅各上帝之名高舉爾、
      verse: 1
    - text: 由聖所輔助爾、自郇山堅固爾、
      verse: 2
    - text: 念爾素祭、納爾燔祭、
      verse: 3
    - text: 酬爾志願、成爾籌畫兮、
      verse: 4
    - text: 我儕因上帝之援而奏凱、奉上帝之名而建旗、願耶和華成爾所祈兮、
      verse: 5
    - text: 今我乃知、耶和華拯其受膏者、必自聖天允其所祈、援以右手兮、
      verse: 6
    - text: 有人恃車、有人恃馬、我則稱道耶和華之名兮、
      verse: 7
    - text: 彼俯伏而仆、我則興起而立兮、
      verse: 8
    - text: 願耶和華拯救、我呼籲時、願王俞允兮、
      verse: 9
  - chapter: 21
    verses:
    - text: 耶和華歟、王因爾力而歡欣、緣爾拯救而樂甚兮、
      verse: 1
    - text: 其心所願、爾已賜之、其口所祈、爾未靳之、
      verse: 2
    - text: 爾以美福迎之、以精金之冕冠之兮、
      verse: 3
    - text: 向爾求生、則錫以壽、綿長不絕兮、
      verse: 4
    - text: 緣爾拯救、其榮乃大、尊嚴加於其身兮、
      verse: 5
    - text: 使獲厚福、迄於永久、歡樂於爾前兮、
      verse: 6
    - text: 王所恃者、耶和華兮、蒙至上者之仁慈、不至動搖兮、
      verse: 7
    - text: 爾手將索爾敵、爾之右手、索憾爾者兮、
      verse: 8
    - text: 爾恚忿時、使之如火爐、耶和華震怒而吞之、火必滅之兮、
      verse: 9
    - text: 爾必滅其子孫於地上、絕其苗裔於人間兮、
      verse: 10
    - text: 彼擬害爾、圖謀而不能成兮、
      verse: 11
    - text: 爾曳弦以射其面、使之却退兮、
      verse: 12
    - text: 耶和華歟、願爾施力而高舉、我則謳歌、以頌爾能兮、
      verse: 13
  - chapter: 22
    verses:
    - text: 我上帝、我上帝、何遺棄予、遠離而不輔助、不聽我之呻吟兮、
      verse: 1
    - text: 我上帝歟、我晝籲爾、不蒙俞允、我夜籲爾、不獲綏安兮、
      verse: 2
    - text: 惟爾爲聖、以以色列之頌讚爲座兮、
      verse: 3
    - text: 我之列祖、惟爾是恃、彼倚賴爾、爾救援之兮、
      verse: 4
    - text: 彼呼籲爾、而蒙救援、彼倚賴爾、不至愧恥兮、
      verse: 5
    - text: 惟我乃蚓而非人、爲人凌辱、爲民藐視兮、
      verse: 6
    - text: 凡見我者、咸加戲笑、鼓脣搖首兮、
      verse: 7
    - text: 曰、可託之於耶和華、俾其拯救、彼旣悅之、任其救援兮、
      verse: 8
    - text: 惟爾出我於胎、在我母懷、使我賴爾兮、
      verse: 9
    - text: 予旣誕育、託身於爾、自母生我、爾爲我上帝兮、
      verse: 10
    - text: 祈勿遠我、患難迫近、助我無人兮、
      verse: 11
    - text: 多有牡牛環我、巴珊健牛圍我兮、
      verse: 12
    - text: 向我張口、如咆哮吞噬之獅兮、
      verse: 13
    - text: 我見傾如水、骨節盡脫、中心如蠟、銷鎔於內兮、
      verse: 14
    - text: 精力旣枯、有如破瓦、舌貼於齦、爾置我於死地之塵兮、
      verse: 15
    - text: 犬類圍我、惡黨環我、刺我手足兮、
      verse: 16
    - text: 我骨可數、衆目眈眈視我兮、
      verse: 17
    - text: 分我外衣、鬮我衷服兮、
      verse: 18
    - text: 耶和華歟、勿遠離我、我之救濟、速來援助兮、
      verse: 19
    - text: 拯我魂於刃、救我命於犬類之勢兮、
      verse: 20
    - text: 爾已允我脫於兕角、祈拯我出於獅口兮、
      verse: 21
    - text: 我將宣爾名於昆弟、頌爾於會中兮、
      verse: 22
    - text: 寅畏耶和華者、當讚揚之、雅各之嗣、當尊榮之、以色列之裔、當敬畏之、
      verse: 23
    - text: 困者之苦、彼未嘗輕視厭惡、未嘗掩面不顧兮、其人呼籲、乃垂聽兮、
      verse: 24
    - text: 我於大會之中、所頌讚者、乃由於爾、在畏爾者前、必償我願兮、
      verse: 25
    - text: 謙卑者必得食而飽、尋求耶和華者、必頌揚之、願爾心其永活兮、
      verse: 26
    - text: 地之四極、將念耶和華而歸之、列邦諸族、拜於其前兮、
      verse: 27
    - text: 國祚屬於耶和華、彼爲列邦之主兮、
      verse: 28
    - text: 地上之豐肥者、必飲食而敬拜兮、將歸塵土、莫保其生者、必俯伏於其前兮、
      verse: 29
    - text: 若子若孫、必奉事之、主之經營、必傳後世兮、
      verse: 30
    - text: 必來稱述其義、以其所行、宣示後生之民兮、
      verse: 31
  - chapter: 23
    verses:
    - text: 耶和華爲我牧、我不匱乏兮、
      verse: 1
    - text: 使我臥於草場、導我至憩息之水濱兮、
      verse: 2
    - text: 甦我之魂、爲己名導我於義路兮、
      verse: 3
    - text: 我雖經陰翳之谷、不虞遭害、因爾相偕、爾杖爾竿、用以慰我兮、
      verse: 4
    - text: 爾於敵前、爲我設筵、以膏沐我首、我杯盈溢兮、
      verse: 5
    - text: 恩寵慈愛、必隨我於畢生、我永居耶和華之室兮、
      verse: 6
  - chapter: 24
    verses:
    - text: 大地與充其間者、世界曁居其上者、悉屬耶和華兮、
      verse: 1
    - text: 蓋彼建之於海中、奠之於淵際兮、
      verse: 2
    - text: 孰能陟耶和華之山、孰能立於其聖所兮、
      verse: 3
    - text: 必也手潔心清、存心不向虛誕、設誓不懷詭詐者兮、
      verse: 4
    - text: 彼將由耶和華受福、由救之之上帝獲義兮、
      verse: 5
    - text: 是乃尋耶和華之族、求見雅各上帝之面者兮、○
      verse: 6
    - text: 諸門歟、爾其高啟、永古之戶歟、爾其高啟、尊榮之王將入兮、
      verse: 7
    - text: 尊榮之王爲誰、乃有能有力之耶和華、善戰之耶和華兮、
      verse: 8
    - text: 諸門歟、爾其高啟、永古之戶歟、爾其高啟、尊榮之王將入兮、
      verse: 9
    - text: 尊榮之王爲誰、乃萬軍之耶和華、彼爲尊榮之王兮、
      verse: 10
  - chapter: 25
    verses:
    - text: 耶和華歟、我心嚮爾、
      verse: 1
    - text: 我上帝歟、我素賴爾、勿使我蒙羞、勿使我敵奏凱兮、
      verse: 2
    - text: 企望爾者不懷慚、無端行詐者、必抱愧兮、
      verse: 3
    - text: 耶和華歟、示我以爾道、訓我以爾徑兮、
      verse: 4
    - text: 以爾眞理導我誨我、爾爲救我之上帝、我終日企望爾兮、
      verse: 5
    - text: 耶和華歟、爾之矜憫慈惠、自古長存、求爾記憶兮、
      verse: 6
    - text: 耶和華歟、我幼年之愆尤、故犯之罪過、祈勿記憶、依爾仁慈、循爾恩惠、而垂念兮、
      verse: 7
    - text: 耶和華乃善乃正、故以道示罪人兮、
      verse: 8
    - text: 謙卑之人、必導之以義、誨之以道兮、
      verse: 9
    - text: 於守約遵法者、耶和華所行、皆仁慈誠實兮、
      verse: 10
    - text: 耶和華歟、我罪重大、因爾名而赦宥兮、
      verse: 11
    - text: 寅畏耶和華者誰乎、於其所選之途、必蒙訓示兮、
      verse: 12
    - text: 居心綏安、子孫得土兮、
      verse: 13
    - text: 耶和華與畏己者相親、必示以其約兮、
      verse: 14
    - text: 我目恆望耶和華、必脫我足於網羅兮、
      verse: 15
    - text: 予煢獨困苦、求爾轉向我、而施矜恤兮、
      verse: 16
    - text: 我心多憂、求爾拯我於急難兮、
      verse: 17
    - text: 垂顧我苦勞、赦宥我罪戾兮、
      verse: 18
    - text: 鑒我仇敵、以其衆多、痛心銜憾兮、
      verse: 19
    - text: 祈保我命、而施救援、我惟託庇於爾、勿使我懷慚兮、
      verse: 20
    - text: 願以純良正直衞我、以我望爾兮、
      verse: 21
    - text: 上帝歟、救贖以色列、出其諸難兮、
      verse: 22
  - chapter: 26
    verses:
    - text: 耶和華歟、我行純正、爲我折中兮、我賴耶和華、不至動搖兮、
      verse: 1
    - text: 耶和華歟、察我驗我、鍛鍊我心懷兮、
      verse: 2
    - text: 我目覩爾慈惠、遵行爾眞理兮、
      verse: 3
    - text: 未與虛妄者同坐、不與詐僞者同羣兮、
      verse: 4
    - text: 惡黨是惡、不與惡人同坐兮、
      verse: 5
    - text: 耶和華歟、我將盥手、以表無辜、環於爾壇兮、
      verse: 6
    - text: 揚聲稱謝、述爾奇妙之行兮、
      verse: 7
    - text: 耶和華歟、我愛爾居室、及顯榮之帷幕兮、
      verse: 8
    - text: 勿去我魂、同於罪人、勿移我命、等於兇人兮、
      verse: 9
    - text: 其手持惡、右手盈賄兮、
      verse: 10
    - text: 若我、所行純正、求爾贖我憫我兮、
      verse: 11
    - text: 我立足於坦途、將於諸會、頌美耶和華兮、
      verse: 12
  - chapter: 27
    verses:
    - text: 耶和華爲我光、我之拯救、吾其誰懼兮、耶和華爲我生命之保障、吾其誰惕兮、
      verse: 1
    - text: 惟彼惡人、我仇我敵、進攻欲食我肉、咸躓而顚兮、
      verse: 2
    - text: 軍旅雖對我列營、我心不怯兮、戰端興起、迫及我躬、我仍安貼兮、
      verse: 3
    - text: 我曾求耶和華一事、今仍祈之、畢生居耶和華室、瞻其榮美、思維其殿兮、
      verse: 4
    - text: 我遘難時、彼必暗衞我於帷中、匿我於幕之隱處、舉我於磐石之上兮、
      verse: 5
    - text: 今我昂首、高於環我之敵兮、在主幕中、獻歡欣之祭、我必謳歌、頌讚耶和華兮、○
      verse: 6
    - text: 耶和華歟、我揚聲呼籲、尚其垂聽、施憐而應之兮、
      verse: 7
    - text: 爾云余面是尋、我心對曰、耶和華歟、我必爾面是尋兮、
      verse: 8
    - text: 勿向我掩面、勿怒逐爾僕、救我之上帝歟、爾素助我、願勿棄我遺我兮、
      verse: 9
    - text: 父母遺我、耶和華則納我兮、
      verse: 10
    - text: 耶和華歟、示我以爾道、因我敵故、導我於坦途兮、
      verse: 11
    - text: 妄證之人、與出言兇暴者、起而攻我、勿付我於仇讐、以遂其願兮、
      verse: 12
    - text: 我在生命之境、得見耶和華之恩、若不信此、我則喪膽兮、
      verse: 13
    - text: 爾其企望耶和華、壯乃志、強乃心、以企望耶和華兮、
      verse: 14
  - chapter: 28
    verses:
    - text: 耶和華歟、我呼籲爾、我磐石歟、勿若罔聞、倘爾緘默、我則等於就墓之人兮、
      verse: 1
    - text: 我向爾至聖所、舉手呼籲、尚其垂聽我懇求兮、
      verse: 2
    - text: 勿曳我同於惡人、等於匪類、彼於其鄰、言甘心險兮、
      verse: 3
    - text: 願爾按其所爲、與其惡行而罰之、依其手所作、及所應受者而報之兮、
      verse: 4
    - text: 耶和華所爲、其手所作、彼不介意、故必毀之、不復建立兮、○
      verse: 5
    - text: 耶和華聽我懇求、宜頌讚兮、
      verse: 6
    - text: 耶和華爲我力、爲我盾、我心賴之、而得輔助、我心樂甚、謳歌頌讚兮、
      verse: 7
    - text: 耶和華爲其民之力、爲受膏者拯救之保障兮、
      verse: 8
    - text: 尚其施援爾民、錫嘏爾業、牧之扶之、歷世弗替兮、
      verse: 9
  - chapter: 29
    verses:
    - text: 上帝衆子歟、以榮與力、歸於耶和華兮、
      verse: 1
    - text: 以其名應得之榮、歸於耶和華、衣聖美之服、而敬拜之兮、
      verse: 2
    - text: 耶和華之聲、在於水上、尊榮之上帝耶和華、起雷於大水之上兮、
      verse: 3
    - text: 耶和華之聲有力、其聲有威兮、
      verse: 4
    - text: 其聲摧折香柏、耶和華毀利巴嫩之香柏兮、
      verse: 5
    - text: 彼使山躍如犢、利巴嫩與西連、躍如野牛之犢兮、
      verse: 6
    - text: 耶和華之聲、分裂火焰兮、
      verse: 7
    - text: 其聲震動曠野、耶和華震動加低斯之曠野兮、
      verse: 8
    - text: 其聲使麀鹿墮胎、林木剝落、凡在殿中者、無不道榮兮、○
      verse: 9
    - text: 當洪水時、耶和華居於位、耶和華永居王位兮、
      verse: 10
    - text: 耶和華必錫其民以能力、耶和華必祝其民以平康兮、
      verse: 11
  - chapter: 30
    verses:
    - text: 耶和華歟、我必尊崇爾、爾救拔我、不使我敵誇耀兮、
      verse: 1
    - text: 耶和華我上帝歟、我曾籲爾、爾則醫我兮、
      verse: 2
    - text: 耶和華歟、爾出我魂於陰府、使我生存、免入墳墓兮、
      verse: 3
    - text: 耶和華之聖民歟、爾其歌頌耶和華、稱揚其聖名兮、
      verse: 4
    - text: 其怒在俄頃、其恩在畢生、哭泣寄於夜、歡欣來於晨兮、
      verse: 5
    - text: 若我、在利達時、自謂永不動搖兮、
      verse: 6
    - text: 耶和華歟、昔爾施恩、使我立於固山、及爾掩面、我則煩擾兮、
      verse: 7
    - text: 耶和華歟、我呼籲爾、向耶和華懇求兮、
      verse: 8
    - text: 流我之血、使我就墓、何益之有、塵土安能頌爾、安能宣爾誠實兮、
      verse: 9
    - text: 耶和華歟、垂聽而矜憫我、耶和華歟、其爲我助兮、
      verse: 10
    - text: 爾乃以我哀哭、變爲舞蹈、脫我麻衣、被以喜樂兮、
      verse: 11
    - text: 俾我靈歌頌爾、而不緘默、耶和華我上帝歟、我將稱謝爾、永世靡曁兮、
      verse: 12
  - chapter: 31
    verses:
    - text: 耶和華歟、我託庇於爾、使我永不蒙羞、以爾義拯我兮、
      verse: 1
    - text: 側耳於我、速援乎我、爲我堅固之磐、拯救之砦兮、
      verse: 2
    - text: 爾爲我巖石、爲我保障、祈緣爾名、引我導我兮、
      verse: 3
    - text: 脫我於人暗設之網、爾乃爲我保障兮、
      verse: 4
    - text: 耶和華誠實之上帝歟、我託魂於爾手、爾已贖我兮、
      verse: 5
    - text: 凡務虛無者、爲我所惡、我惟耶和華是賴兮、
      verse: 6
    - text: 我將因爾慈惠、喜樂歡欣、以爾鑒我困苦、知我艱難兮、
      verse: 7
    - text: 爾未錮我於敵手、乃使我足立於廣域兮、
      verse: 8
    - text: 耶和華歟、我遭患難、求爾矜憫、因我憂苦、我目就衰、害及我心我身兮、
      verse: 9
    - text: 愁苦盡我畢生、悲歎消我歲月、因我罪愆、力癉骨枯兮、
      verse: 10
    - text: 我緣諸敵爲辱、對鄰里而尤甚、友朋懼我、路人見我而避兮、
      verse: 11
    - text: 我被遺忘、如已死絕憶之人、如破壞之器兮、
      verse: 12
    - text: 我聞衆謗、隨在驚嚇、彼相商以攻我、設謀以奪我命兮、
      verse: 13
    - text: 耶和華歟、我惟恃爾、謂爾爲我上帝兮、
      verse: 14
    - text: 我之遭際、咸在爾手、援我於敵、及迫我者兮、
      verse: 15
    - text: 以爾容光燭爾僕、以爾慈惠拯我兮、
      verse: 16
    - text: 耶和華歟、我曾籲爾、勿使我蒙羞、惟使惡人蒙羞、俾在陰府緘默兮、
      verse: 17
    - text: 言誑之輩、驕慢狂妄毀義人者、使其啞口兮、
      verse: 18
    - text: 凡敬畏爾、託庇於爾者、爾於人前爲備恩寵、何其宏大兮、
      verse: 19
    - text: 爾深藏之於避所、俾脫世人之計、暗保之於帷中、使免口舌之爭兮、
      verse: 20
    - text: 耶和華宜頌美、在於堅城、彰其殊恩兮、
      verse: 21
    - text: 我驚惶時、以爲見絕於爾前、我呼籲時、爾仍聽我祈求兮、
      verse: 22
    - text: 耶和華之聖民歟、宜敬愛之、信實者、耶和華保守之、驕泰者、則重報之兮、
      verse: 23
    - text: 凡企望耶和華者、當壯乃志、強乃心兮、
      verse: 24
  - chapter: 32
    verses:
    - text: 其過得宥、其罪得掩、斯人其有福兮、
      verse: 1
    - text: 其心無詐、耶和華不以爲有罪、斯人其有福兮、
      verse: 2
    - text: 我緘默時、終日欷歔、我骨衰殘兮、
      verse: 3
    - text: 爾手朝夕壓我、精液消耗、有如夏日暵其乾兮、○
      verse: 4
    - text: 我陳己罪、不匿己惡、謂向耶和華認過犯、爾則赦我罪惡兮、
      verse: 5
    - text: 因此敬虔之士、宜乘可尋之際禱爾、大水氾濫、必不相及兮、
      verse: 6
    - text: 爾爲我避所、脫我於難、環以拯救之歌兮、○
      verse: 7
    - text: 我將訓爾、示爾當由之路、我目注爾、而勸戒兮、
      verse: 8
    - text: 勿效騾馬之無知、必以羈勒之轡制之、否則不馴兮、
      verse: 9
    - text: 惡人多遭憂苦、惟恃耶和華者、慈惠周匝兮、
      verse: 10
    - text: 爾義人當緣耶和華、歡欣悅懌、心正者因樂而呼兮、
      verse: 11
  - chapter: 33
    verses:
    - text: 爾義人歟、當緣耶和華而悅懌、正直者之頌讚、乃合宜兮、
      verse: 1
    - text: 當鼓琴稱謝耶和華、以十絃瑟歌頌之兮、
      verse: 2
    - text: 謳新歌以頌之、鼓琴精巧、其聲清越兮、
      verse: 3
    - text: 蓋耶和華之言正直、行皆信實兮、
      verse: 4
    - text: 耶和華以公義爲樂、慈惠遍滿於大地兮、
      verse: 5
    - text: 諸天藉耶和華言而造、萬象由其噓氣而成兮、
      verse: 6
    - text: 彼匯海水如壘、貯淵泉於庫兮、
      verse: 7
    - text: 全地當寅畏耶和華、億兆敬懼之兮、
      verse: 8
    - text: 因彼言之斯有、命之斯立兮、
      verse: 9
    - text: 耶和華敗列邦之謀、廢諸民之志兮、
      verse: 10
    - text: 惟耶和華之謀永立、其志歷世弗替兮、
      verse: 11
    - text: 以耶和華爲上帝者、其國福矣、被彼選爲己業、斯民福矣、
      verse: 12
    - text: 耶和華自天鑒觀、盡覩世人兮、
      verse: 13
    - text: 自其居所而觀、徧覧地上居民兮、
      verse: 14
    - text: 彼造衆心、鑒察其行兮、
      verse: 15
    - text: 未有君王、因兵多而得救、未有勇士、因力大而獲拯兮、
      verse: 16
    - text: 賴馬獲援、乃屬徒然、其力雖大、不能救人兮、
      verse: 17
    - text: 敬畏耶和華、企望其慈惠者、彼垂顧之兮、
      verse: 18
    - text: 救其魂於死亡、保其生於饑饉兮、
      verse: 19
    - text: 我魂企望耶和華、彼爲我助我盾兮、
      verse: 20
    - text: 我心於彼而樂、素賴其聖名兮、
      verse: 21
    - text: 耶和華歟、願施慈惠、以副我望兮、
      verse: 22
  - chapter: 34
    verses:
    - text: 我恆頌耶和華、讚美之言、常在我口兮、
      verse: 1
    - text: 我心因耶和華而誇、謙遜之人、聞之則喜兮、
      verse: 2
    - text: 爾其偕我稱耶和華爲大、共尊其名兮、
      verse: 3
    - text: 我求耶和華、蒙其俞允、拯我脫諸恐懼兮、
      verse: 4
    - text: 瞻望之者、其容有光、永不赧顏兮、
      verse: 5
    - text: 貧人呼籲、耶和華垂聽、援於諸難兮、
      verse: 6
    - text: 耶和華之使者列營、以環寅畏之人、而拯救之兮、
      verse: 7
    - text: 爾其試之、則知耶和華乃善、託庇於彼者、其有福兮、
      verse: 8
    - text: 諸聖民歟、宜寅畏耶和華、寅畏之者、不至匱乏兮、
      verse: 9
    - text: 維彼稚獅、匱食而飢、尋求耶和華者、福祉罔缺兮、
      verse: 10
    - text: 小子歟、來聽之、我以寅畏耶和華之道訓爾兮、
      verse: 11
    - text: 孰好生命、欲享遐齡、以納福祉、
      verse: 12
    - text: 當捫爾舌、勿出惡言、宜緘爾口、勿道詐語、
      verse: 13
    - text: 去惡行善、尋求和平、而追隨之兮、
      verse: 14
    - text: 耶和華目注義人、耳聽其呼籲、
      verse: 15
    - text: 以怒容向行惡者、絕其誌於世兮、
      verse: 16
    - text: 義人呼籲、耶和華垂聽、援於諸難兮、
      verse: 17
    - text: 傷心者耶和華近之、痛心者拯之兮、
      verse: 18
    - text: 義者患難孔多、耶和華悉拯之、
      verse: 19
    - text: 保衞其骨、無一摧殘兮、
      verse: 20
    - text: 行惡者必殺於惡、憾義者必服厥罪、
      verse: 21
    - text: 耶和華救贖其僕之魂、託庇於彼者、無有服罪兮、
      verse: 22
  - chapter: 35
    verses:
    - text: 耶和華歟、與我爭者、爾與之爭、與我戰者、爾與之戰、
      verse: 1
    - text: 持干與盾、立而助我、
      verse: 2
    - text: 拔戟禦追我者、謂我魂曰、我爲爾之拯救兮、
      verse: 3
    - text: 俾索取我命者、受辱蒙羞、謀害我躬者、卻退愧恥兮、
      verse: 4
    - text: 使如風前之糠、耶和華使者驅逐之兮、
      verse: 5
    - text: 其路幽暗而滑澾、耶和華使者追襲之兮、
      verse: 6
    - text: 以彼無端暗設其網、掘阱欲害我魂兮、
      verse: 7
    - text: 願災禍猝臨之、自罹暗設之網、自陷所掘之阱兮、
      verse: 8
    - text: 我心必因耶和華而樂、緣其拯救而喜兮、
      verse: 9
    - text: 我形骸曰、耶和華歟、拯貧者於強梁、援窮乏於盜刦、孰似爾兮、
      verse: 10
    - text: 兇惡之證興起、以所不知之事詰我兮、
      verse: 11
    - text: 以惡報善、使我魂孤苦兮、
      verse: 12
    - text: 若我、於彼病時、衣麻禁食、刻苦己心、然我所祈、返於我衷兮、
      verse: 13
    - text: 我之所行、如喪友朋昆弟、屈身悲哀、如哭母兮、
      verse: 14
    - text: 惟我遭難、彼衆歡聚、下流之輩、我不識者、集而攻我、裂之不已兮、
      verse: 15
    - text: 彼如筵間戲謔之妄人、向我切齒兮、
      verse: 16
    - text: 主歟、旁觀不顧、將至何時、拯我魂於強暴、救我命於壯獅兮、
      verse: 17
    - text: 我則於大會中稱謝爾、於多民中頌讚爾兮、
      verse: 18
    - text: 勿容無理仇我者、向我誇口、無端憾我者、向我眨目兮、
      verse: 19
    - text: 彼不言和平、安居地上者、圖詭詞以害之兮、
      verse: 20
    - text: 肆口謗我曰、嘻嘻、我目見之兮、
      verse: 21
    - text: 主耶和華歟、爾旣見止、勿緘默、勿遠我兮、
      verse: 22
    - text: 我上帝、我主歟、奮然而興、伸我寃、判我獄兮、
      verse: 23
    - text: 耶和華我上帝歟、依爾義而判之、勿使敵爲我而誇兮、
      verse: 24
    - text: 勿容其心曰、嘻、適如我願、勿容彼曰、我已吞之兮、
      verse: 25
    - text: 幸我遘災者、俾其懷慚抱愧、向我誇大者、俾其被辱蒙羞兮、
      verse: 26
    - text: 樂我義讞者、願其歡呼欣喜、悅其僕獲福之耶和華、宜恆尊之爲大兮、
      verse: 27
    - text: 我舌必言爾義、終日頌讚兮、
      verse: 28
  - chapter: 36
    verses:
    - text: 惡人之罪、謂其心曰、目中無懼上帝之由兮、
      verse: 1
    - text: 因彼自欺、以爲其惡不顯、不見惡兮、
      verse: 2
    - text: 厥口所言、奸惡詭譎、絕於智慧善行兮、
      verse: 3
    - text: 在牀謀孽、立於邪途、不憎惡事兮、○
      verse: 4
    - text: 耶和華歟、爾之慈惠、上及穹蒼、爾之誠實、高凌霄漢兮、
      verse: 5
    - text: 爾之公義、如上帝之山、爾之判斷、如深廣之淵、耶和華歟、人與禽獸、爾咸護佑兮、
      verse: 6
    - text: 上帝歟、爾之慈惠、何其寶貴、爾翼蔭下、世人託庇兮、
      verse: 7
    - text: 飽之以爾室之肥甘、飲之於樂河兮、
      verse: 8
    - text: 生命之源在爾、於爾光中、必蒙燭照兮、
      verse: 9
    - text: 識爾者、願仍施之以慈惠、心正者、錫之以公義兮、
      verse: 10
    - text: 勿容驕人之足踐我、惡人之手逐我兮、
      verse: 11
    - text: 作惡者仆、旣已顚蹶、不能復振兮、
      verse: 12
  - chapter: 37
    verses:
    - text: 勿因作惡者生煩擾、勿因爲非者懷妒嫉、
      verse: 1
    - text: 彼如草芥、速被芟除、猶之青蔬、不久萎敗兮、
      verse: 2
    - text: 當賴耶和華而行善、居於斯土、以其信實爲食兮、
      verse: 3
    - text: 以耶和華爲悅、爾心所欲、彼必賜之兮、
      verse: 4
    - text: 以爾行徑託耶和華、惟彼是賴、則必成之兮、
      verse: 5
    - text: 著爾之義、如光發耀、顯爾之公、如日方中兮、
      verse: 6
    - text: 緘默於耶和華前、忍以望之、人之道途通達、人之惡謀得成、勿爲之生煩擾兮、
      verse: 7
    - text: 息怒蠲忿、勿生煩擾、以致作慝兮、
      verse: 8
    - text: 蓋作惡者必被翦除、惟望耶和華者、得承斯土兮、
      verse: 9
    - text: 再延片時、惡者歸於烏有、察其居所、已杳然兮、
      verse: 10
    - text: 惟謙卑者得承斯土、因雍和之盛而樂兮、
      verse: 11
    - text: 惡人謀害義人、向之切齒、
      verse: 12
    - text: 主必哂之、因見其日將至兮、
      verse: 13
    - text: 惡者拔刃彎弓、欲覆窮乏、殺正行之人兮、
      verse: 14
    - text: 其刃必刺己心、其弓見折兮、
      verse: 15
    - text: 義人所有些微、勝於惡人之豐裕兮、
      verse: 16
    - text: 惡者之臂必見折、惟義者爲耶和華所扶兮、
      verse: 17
    - text: 完人之時日、耶和華所知、其業永存兮、
      verse: 18
    - text: 遘難之時、不至羞愧、遭饑之日、必得飽飫兮、
      verse: 19
    - text: 惡人必亡、耶和華之敵、如草場之華美、必將消滅、如煙之散兮、
      verse: 20
    - text: 惡者貸而弗償、義者行仁、而好施兮、
      verse: 21
    - text: 耶和華所祝者、必承斯土、惟其所詛者、必被翦除兮、
      verse: 22
    - text: 善人之步履、爲耶和華所定、其行徑、爲耶和華所悅兮、
      verse: 23
    - text: 彼卽顚蹶、不至不振、耶和華扶之以手兮、
      verse: 24
    - text: 我幼而老、未見義者被遺、其裔丐食兮、
      verse: 25
    - text: 義人終日行仁施貸、其裔蒙福兮、
      verse: 26
    - text: 去惡從善、則得久居兮、
      verse: 27
    - text: 蓋耶和華惟義是悅、不遺聖民、使之永存、惡者之裔、必被翦除兮、
      verse: 28
    - text: 義人必承斯土、恆久居處兮、
      verse: 29
    - text: 義人口言智慧、舌道公平、
      verse: 30
    - text: 上帝之律在於其心、步履不滑跌兮、
      verse: 31
    - text: 惡人窺伺義人、意欲殺之兮、
      verse: 32
    - text: 耶和華不付於其手、鞫時亦不罪之兮、
      verse: 33
    - text: 當企望耶和華、遵守其道、彼必擢爾、俾承斯土、惡人見絕、爾必目覩兮、
      verse: 34
    - text: 我見惡人勢盛、張大如青葱之樹、在其本土兮、
      verse: 35
    - text: 或經其地、彼已烏有、我尋覓之、不得見兮、
      verse: 36
    - text: 察完人、觀正人、慕和平者、其終有福兮、
      verse: 37
    - text: 干罪者流、同歸滅沒、惡人終被翦除兮、
      verse: 38
    - text: 義者之拯救、由於耶和華、在患難時、彼爲其保障兮、
      verse: 39
    - text: 耶和華助之援之、脫諸惡人、因其託庇於彼、乃拯救之兮、
      verse: 40
  - chapter: 38
    verses:
    - text: 耶和華歟、勿發忿以譴我、勿震怒以懲我、
      verse: 1
    - text: 蓋爾矢及我、爾手壓我兮、
      verse: 2
    - text: 因爾忿怒、我體無健、因我罪戾、我骨弗安、
      verse: 3
    - text: 我罪滅頂、如重任難勝兮、
      verse: 4
    - text: 因我愚昧、我創臭潰兮、
      verse: 5
    - text: 我偃僂而拳曲、終日悲哀兮、
      verse: 6
    - text: 我腰遍受灼炙、我體無健兮、
      verse: 7
    - text: 身疲創劇、中心弗安、而呻吟兮、
      verse: 8
    - text: 主歟、我之願欲、悉陳於爾、我之欷歔、無隱於爾、
      verse: 9
    - text: 我心怦怦、我力疲憊、目光散失兮、
      verse: 10
    - text: 我遘惡疾、友朋遠離、親屬遙立兮、
      verse: 11
    - text: 索取我命者設網罟、謀害我躬者出惡言、終日籌思詭計兮、
      verse: 12
    - text: 我如聾者不聞聲、瘖者不啟口、
      verse: 13
    - text: 其耳無聞、其口無辯兮、
      verse: 14
    - text: 耶和華歟、我企望爾、我主上帝必應之兮、
      verse: 15
    - text: 我曰、恐彼爲我而誇、我失足時、彼乃夸大兮、
      verse: 16
    - text: 我幾顚躓、憂苦常在我前兮、
      verse: 17
    - text: 我必述我愆尤、憂我罪戾兮、
      verse: 18
    - text: 我敵敏捷壯強、妄憾我者、實繁有徒兮、
      verse: 19
    - text: 以惡報善者、爲我之敵、緣我惟善是從兮、
      verse: 20
    - text: 耶和華歟、勿棄我、我上帝歟、勿遠我、
      verse: 21
    - text: 主歟、我之拯救、其速助我兮、
      verse: 22
  - chapter: 39
    verses:
    - text: 我謂必謹我行、免舌干咎、惡人當前、必箝我口兮、
      verse: 1
    - text: 我緘默無言、善言亦不出口、我之憂痛、更迫切兮、
      verse: 2
    - text: 我則熱衷、默想時火乃熾、遂鼓舌而言曰、
      verse: 3
    - text: 耶和華歟、俾知我身之終、年壽幾何、致我自知荏弱兮、
      verse: 4
    - text: 爾使我之年歲、數掌可量、我之壽算、在於爾前、若無有兮、世人穩立時、亦皆虛空兮、
      verse: 5
    - text: 世人行動乃虛幻、擾攘乃徒勞、積蓄貨財、不知誰取兮、
      verse: 6
    - text: 主歟、我今奚俟、所望惟爾、
      verse: 7
    - text: 援我於愆尤、毋令我受愚人之辱兮、
      verse: 8
    - text: 我默然緘口、以我所遇、乃爾所爲兮、
      verse: 9
    - text: 爾之責罰、尚其免之、爾手搏擊、我則消滅兮、
      verse: 10
    - text: 爾因罪而譴人、使其菁華消滅、如蠹之蝕、世人實爲虛空兮、
      verse: 11
    - text: 耶和華歟、俯聞我祈求、垂聽我呼籲、我旣泣涕、爾勿緘默、我於爾前、爲外人、爲客旅、有如列祖兮、
      verse: 12
    - text: 求爾舍我、於我長往之先、俾我復振兮、
      verse: 13
  - chapter: 40
    verses:
    - text: 我耐望耶和華、彼傾聽我呼籲兮、
      verse: 1
    - text: 援我於陷阱、出我於淤泥、立我足於磐石、穩我步履兮、
      verse: 2
    - text: 使我口謳新歌、頌我上帝、多人見之、寅畏而恃耶和華兮、
      verse: 3
    - text: 惟恃耶和華、不從驕泰虛僞之輩、斯人其有福兮、
      verse: 4
    - text: 耶和華我上帝歟、爾所作之妙工、及向我之意念甚多、不能悉陳、若欲稱述、不可勝數兮、
      verse: 5
    - text: 祭祀禮儀、非爾所悅、燔祭罪祭、非爾所欲、爾啟我耳兮、
      verse: 6
    - text: 我則曰、我來矣、命我之言、經卷載之兮、
      verse: 7
    - text: 我上帝歟、爾旨我樂遵、爾律在我心兮、
      verse: 8
    - text: 我於大會中、宣公義之嘉音、必不緘口、爾耶和華所知兮、
      verse: 9
    - text: 爾之公義、我未匿之於心、爾之信實拯教、我已宣之、爾之慈惠誠實、於大會中、我未隱之兮、
      verse: 10
    - text: 耶和華歟、爾之矜恤、勿靳於我、爾之慈惠誠實、恆祐我兮、
      verse: 11
    - text: 災禍環我、不可勝計、罪戾迫我、不能昂首、其數多越於髮、我心喪失兮、
      verse: 12
    - text: 耶和華歟、以救我爲悅、耶和華歟、其助我維亟兮、
      verse: 13
    - text: 索我命者、願其同蒙羞恥、幸我災者、願其却退受辱兮、
      verse: 14
    - text: 向我曰嘻嘻者、願其慚怍而驚駭兮、
      verse: 15
    - text: 惟爾是求者、願其因爾歡欣喜樂、悅爾拯救者、宜恆稱耶和華爲大兮、
      verse: 16
    - text: 我乃貧乏、惟主眷顧、我上帝歟、爾爲我輔助、我拯救、祈勿延緩兮、
      verse: 17
  - chapter: 41
    verses:
    - text: 眷顧貧乏者福矣、遭難之日、耶和華必援之兮、
      verse: 1
    - text: 耶和華必佑之、使之生存、獲福於斯土、勿付之於敵、以遂其欲兮、
      verse: 2
    - text: 彼委頓在牀、耶和華必扶持之、於疾病時、治其臥榻兮、
      verse: 3
    - text: 我曰、耶和華歟、尚其憫我醫我、我獲罪於爾兮、
      verse: 4
    - text: 我敵以惡言凟我曰、彼何時死、其名泯滅兮、
      verse: 5
    - text: 設彼來見、言則虛妄、心蓄奸惡、出而道之兮、
      verse: 6
    - text: 凡憾我者竊議我、謀害我兮、
      verse: 7
    - text: 彼謂惡疾附於其身、旣已偃臥、永不復起兮、
      verse: 8
    - text: 我之密友、我之所恃、食我餅者、舉踵敵我兮、
      verse: 9
    - text: 耶和華歟、尚其矜我、使我興起、以報復之兮、
      verse: 10
    - text: 敵不奏凱、則知爾乃悅我兮、
      verse: 11
    - text: 我行正直、爾扶持我、立我於爾前、迄於永久兮、○
      verse: 12
    - text: 以色列之上帝耶和華、當頌美之、永世靡曁、誠所願兮、誠所願兮、
      verse: 13
  - chapter: 42
    verses:
    - text: 我上帝歟、我心慕爾、如麀之慕溪水兮、
      verse: 1
    - text: 我心渴想上帝、卽維生之上帝、何時詣上帝前、而覲之兮、
      verse: 2
    - text: 我晝夜飲泣、人恆詰我曰、爾上帝安在兮、
      verse: 3
    - text: 我昔與衆偕行、以歡頌之聲、引詣上帝室、而守節期、今追憶之、我心傷悲兮、
      verse: 4
    - text: 我心何爲而抑鬱、中懷何爲而煩擾、企望上帝、彼和顏而施救、我仍頌之兮、○
      verse: 5
    - text: 我上帝歟、我心抑鬱於中、故由約但地、黑門嶺、米薩山、記憶爾兮、
      verse: 6
    - text: 爾之瀑布發聲、淵淵相應、爾之波濤、淹沒我身兮、
      verse: 7
    - text: 惟耶和華晝施慈惠、夜則其歌在於我口、而禱賜我生命之上帝兮、
      verse: 8
    - text: 我向上帝我磐石曰、爾何爲忘我、我何爲因敵之虐、而哀痛兮、
      verse: 9
    - text: 我敵謗凟、如碎我骨、恆謂我曰、爾上帝安在兮、
      verse: 10
    - text: 我心何爲而抑鬱、中懷何爲而煩擾、企望上帝、彼和顏而施救、爲我上帝、我仍頌之兮、
      verse: 11
  - chapter: 43
    verses:
    - text: 上帝歟、尚其爲我折中、辨屈於不虔之國、援我於詭譎不義之人兮、
      verse: 1
    - text: 爲我力之上帝、爾何爲棄我、我何爲因敵之虐、而哀痛兮、
      verse: 2
    - text: 發爾光輝誠實、用以導我、攜我至爾聖山、入爾帷幕兮、
      verse: 3
    - text: 我則至上帝之壇、詣我極樂之上帝、上帝我上帝歟、我必以琴頌爾兮、
      verse: 4
    - text: 我心何爲而抑鬱、中懷何爲而煩擾、企望上帝、彼和顏而施救、爲我上帝、我仍頌之兮、
      verse: 5
  - chapter: 44
    verses:
    - text: 上帝歟、爾在古昔所行之事、我耳聞之、列祖曾述之兮、
      verse: 1
    - text: 以爾手逐列邦、栽培我祖、苦待異族、使我列祖繁衍兮、
      verse: 2
    - text: 其得斯土、非恃己刃、其得拯救、非賴己臂、乃賴爾之右手與臂、乃爾容光、以爾悅之兮、
      verse: 3
    - text: 我上帝歟、爾爲我王、其命雅各獲勝兮、
      verse: 4
    - text: 敵我者、我藉爾手傾覆之、起而攻我者、我藉爾名踐踏之、
      verse: 5
    - text: 我弓非所恃、我刃不我救兮、
      verse: 6
    - text: 惟爾拯我於敵、使憾我者慚怍兮、
      verse: 7
    - text: 我於上帝終日而誇、必頌其名、永久不已兮、○
      verse: 8
    - text: 今爾棄我、使我貽羞、不與我軍偕出兮、
      verse: 9
    - text: 使我背敵而返、憾我者逞其刦奪兮、
      verse: 10
    - text: 使我如備食之羊、散於列邦兮、
      verse: 11
    - text: 鬻爾民無所得、其值不增爾財兮、
      verse: 12
    - text: 使我爲辱於鄰國、四周之人譏刺姍笑兮、
      verse: 13
    - text: 爲異邦之話柄、衆民搖首兮、
      verse: 14
    - text: 終日凌辱在我前、羞慚蔽我面、
      verse: 15
    - text: 乃因侮慢與詬詈者之聲、仇敵及報復者之勢兮、
      verse: 16
    - text: 凡此已臨我身、而我未嘗忘爾、亦未爽爾約兮、
      verse: 17
    - text: 我心未退、步履未離爾途兮、
      verse: 18
    - text: 爾於野犬之處、壓我維甚、蔽以陰翳兮、
      verse: 19
    - text: 我儕若忘上帝之名、或向他神舉手、
      verse: 20
    - text: 上帝知人心之隱微、豈不鑒察乎、
      verse: 21
    - text: 我以爾故、終日見殺、視如將宰之羊兮、
      verse: 22
    - text: 主歟其寤、何爲寢睡、尚其興起、勿我永棄兮、
      verse: 23
    - text: 爾奚掩面、忘我所受之苦與虐兮、
      verse: 24
    - text: 我魂伏於塵、我身貼於地兮、
      verse: 25
    - text: 尚其起而助我、以爾慈惠贖我兮、
      verse: 26
  - chapter: 45
    verses:
    - text: 我心湧美詞、我舌如捷筆、述我爲王所作兮、
      verse: 1
    - text: 爾之美好、逾於世人、口銜慈惠、故上帝錫嘏爾、永世靡曁兮、
      verse: 2
    - text: 有能者歟、佩劍於腰、被爾尊榮威嚴兮、
      verse: 3
    - text: 爲誠實謙遜公義、赫然乘車前往、無不獲勝、爾之右手、必示爾可畏之事兮、
      verse: 4
    - text: 爾矢銛利、穿王敵之心、衆民仆於爾下兮、
      verse: 5
    - text: 上帝歟、爾位永世靡曁、爾之國柄、乃正直之柄兮、
      verse: 6
    - text: 爾好義惡惡、故上帝爾之上帝、以喜樂之膏膏爾、越於爾侶兮、
      verse: 7
    - text: 爾衣薰以藥沒、沈香肉桂、絲絃之樂器、出自象牙之宮、以娛爾兮、
      verse: 8
    - text: 爾貴人之中、有列王之女、王后飾以俄斐之金、立於爾右兮、
      verse: 9
    - text: 女子歟、聽之思之、傾耳聆之、爾之鄉民、爾之父家、勿爲繫念兮、
      verse: 10
    - text: 王則慕爾之美、彼爲爾主、當敬拜之兮、
      verse: 11
    - text: 推羅之女、必饋爾禮、民間富者、必求爾恩兮、
      verse: 12
    - text: 王女在宮、備極榮美、被服金繡兮、
      verse: 13
    - text: 衣以錦繡、引至王前、同伴之幼女、亦相攜詣爾兮、
      verse: 14
    - text: 若而人者、欣喜懽忭、導入王宮兮、
      verse: 15
    - text: 爾之子孫、繼厥列祖、爾必立爲全地之君兮、
      verse: 16
    - text: 我使爾名歷代記憶、衆民將稱謝爾、永久不已兮、
      verse: 17
  - chapter: 46
    verses:
    - text: 上帝爲我避所、爲我能力、在患難中、大顯輔助兮、
      verse: 1
    - text: 故雖大地變遷、山嶽震動、移於海心、
      verse: 2
    - text: 波濤漰渤洶湧、水漲山搖、我無所懼兮、
      verse: 3
    - text: 有河支流、以悅上帝之邑、卽至上者帷幕之聖所兮、
      verse: 4
    - text: 上帝居其中、其邑不動搖、迨及黎明、上帝必扶助兮、
      verse: 5
    - text: 異族喧囂、列邦震動、上帝發聲、大地銷鎔兮、
      verse: 6
    - text: 萬軍之耶和華偕我、雅各之上帝、爲我高臺兮、○
      verse: 7
    - text: 來觀耶和華所行、地上荒蕪、乃其所爲兮、
      verse: 8
    - text: 彼戢干戈、爰及地極、折弓斷戟、火焚戰車兮、
      verse: 9
    - text: 爾其休息、知我爲上帝、我將被尊於異邦、見崇於大地兮、
      verse: 10
    - text: 萬軍之耶和華偕我、雅各之上帝、爲我高臺兮、
      verse: 11
  - chapter: 47
    verses:
    - text: 萬民皆宜鼓掌、以獲勝之聲、歡呼上帝兮、
      verse: 1
    - text: 耶和華至高、有威可畏、乃全地之大君兮、
      verse: 2
    - text: 服衆民於我下、服列邦於我足下兮、
      verse: 3
    - text: 爲我擇業、卽雅各之榮、雅各乃其所悅兮、
      verse: 4
    - text: 上帝上升、呼聲隨之、耶和華上升、角聲作兮、
      verse: 5
    - text: 宜歌頌、歌頌上帝兮、宜歌頌、歌頌我王兮、
      verse: 6
    - text: 上帝爲全地之王、當賦明哲之詞、以歌頌兮、
      verse: 7
    - text: 上帝居其聖位、治理萬邦兮、
      verse: 8
    - text: 列邦顯者咸集、欲爲亞伯拉罕上帝之民、斯世之盾、咸屬上帝、彼乃至尊兮、
      verse: 9
  - chapter: 48
    verses:
    - text: 大哉耶和華、當大得頌讚、於我上帝之邑、在彼聖山兮、
      verse: 1
    - text: 大君之邑、在郇山之北、崔巍壯麗、乃全地之樂兮、
      verse: 2
    - text: 上帝在其宮室、自顯爲高臺兮、
      verse: 3
    - text: 列王糾合、相偕經此、
      verse: 4
    - text: 見之駭異驚惶、而疾遁兮、
      verse: 5
    - text: 戰慄持之、痛苦如臨產之婦兮、
      verse: 6
    - text: 爾以東風、毀他施之舟兮、
      verse: 7
    - text: 萬軍耶和華之城、我上帝之邑、我昔所聞、今已見之、上帝必堅立之、迄於永久兮、○
      verse: 8
    - text: 上帝歟、我儕在爾殿中、念爾慈惠兮、
      verse: 9
    - text: 上帝歟、爾受頌美、稱爾名譽、延及地極、公義盈爾右手兮、
      verse: 10
    - text: 因爾義鞫、郇山宜欣喜、猶大之女、其歡樂兮、
      verse: 11
    - text: 其遍歷郇山、而環繞之、數其戍樓兮、
      verse: 12
    - text: 觀其城郭、察其宮室、傳於後世兮、
      verse: 13
    - text: 此上帝永爲我上帝、作我先導、直至於死兮、
      verse: 14
  - chapter: 49
    verses:
    - text: 萬民其聽之、普世居民、其傾耳兮、
      verse: 1
    - text: 尊卑貧富之人、偕聽之兮、
      verse: 2
    - text: 我口惟智慧是言、我心以明哲爲念、
      verse: 3
    - text: 必傾耳聽喻言、鼓琴解祕語兮、
      verse: 4
    - text: 患難之日、邪惡追迫我踵、我何懼兮、
      verse: 5
    - text: 恃其貨財、誇其富足者、
      verse: 6
    - text: 莫能贖其昆弟、爲付贖金於上帝、
      verse: 7
    - text: 俾其永存不朽、蓋其生命、贖價甚重、永久無成兮、
      verse: 8
    - text: 俾其永存不朽、蓋其生命、贖價甚重、永久無成兮、
      verse: 9
    - text: 彼必見智者死、愚者蠢者偕亡、其財遺於他人兮、
      verse: 10
    - text: 其心以爲家室恆存、第宅留至萬代、遂以己名名其地兮、
      verse: 11
    - text: 人居尊位、不能久長、猶死亡之畜兮、
      verse: 12
    - text: 斯乃愚人之道、而後人猶韙其言兮、
      verse: 13
    - text: 彼如羣羊、定其歸於陰府、死亡爲其牧者、迨及黎明、正人治之、彼之美麗、銷於陰府、無地以存兮、
      verse: 14
    - text: 惟上帝必納我、贖我魂於陰府之權兮、○
      verse: 15
    - text: 人殖貨財、門庭炫赫、爾毋懼兮、
      verse: 16
    - text: 因其臨沒、毫無所攜、彼之尊榮、不隨之往兮、
      verse: 17
    - text: 彼生存時、自慶其福、爾若利己、人則慶之兮、
      verse: 18
    - text: 然彼歸其歷代之祖、永不見光兮、
      verse: 19
    - text: 人居尊位、而不通達、猶死亡之畜兮、
      verse: 20
  - chapter: 50
    verses:
    - text: 大能之上帝耶和華、有言詔天下、自日出之鄉、迄日入之處兮、
      verse: 1
    - text: 郇乃盡美、上帝自此發其光輝兮、
      verse: 2
    - text: 我之上帝蒞臨、必不緘默、有火燬於其前、烈風雷雨環之兮、
      verse: 3
    - text: 彼欲鞫其民、乃詔上天下地兮、
      verse: 4
    - text: 集聖民於我前、卽以獻祭、與我立約之人兮、
      verse: 5
    - text: 諸天必宣上帝公義、因其自爲士師兮、○
      verse: 6
    - text: 我民歟、爾其聽之、我則宣言、以色列歟、我將戒爾、我乃上帝、爾之上帝兮、
      verse: 7
    - text: 我不因爾祭品而加責、爾之燔祭、恆在我前兮、
      verse: 8
    - text: 不取牡牛於爾家、不取山羊於爾牢兮、
      verse: 9
    - text: 叢林百獸、千山羣畜、悉屬我兮、
      verse: 10
    - text: 山嶽之禽、皆我所知、原野之獸、爲我所有兮、
      verse: 11
    - text: 我若飢、不告爾、世界與充其中者、咸屬我兮、
      verse: 12
    - text: 我豈食牡牛之肉、飲山羊之血乎、
      verse: 13
    - text: 其以感謝爲祭、獻於上帝、向至高者償爾願兮、
      verse: 14
    - text: 患難之日、爾當籲我、我必援爾、爾亦榮我兮、○
      verse: 15
    - text: 上帝語惡人曰、爾奚稱道我律、口言我約、
      verse: 16
    - text: 實則厭我訓誨、委我言於後兮、
      verse: 17
    - text: 見盜者則樂附之、淫者則與共兮、
      verse: 18
    - text: 爾口惡言是騁、爾舌詭詐是造兮、
      verse: 19
    - text: 坐則謗爾昆弟、讒爾同胞兮、
      verse: 20
    - text: 此爾所行、而我緘默、遂意我與爾同、其實我必責爾、列斯事於爾前兮、
      verse: 21
    - text: 爾曹忘上帝者、當思及此、免我磔爾、無人救援兮、
      verse: 22
    - text: 以感謝爲祭者、卽尊榮我、遵正道者、我必示以上帝之拯救兮、
      verse: 23
  - chapter: 51
    verses:
    - text: 上帝歟、依爾恩惠憫我躬、循爾鴻慈塗我過兮、
      verse: 1
    - text: 洗盡我愆尤、潔除我罪戾兮、
      verse: 2
    - text: 蓋我自知己過、我罪恆在目前兮、
      verse: 3
    - text: 我惟獲罪於爾、行爾所惡、致爾出詞顯公義、行鞫顯清正兮、
      verse: 4
    - text: 我生於愆尤、在母姙中、卽負罪兮、
      verse: 5
    - text: 中懷誠實、爲爾所悅、必使我衷通達智慧兮、
      verse: 6
    - text: 爾其以牛膝草潔我、我則潔兮、滌我、我則白於雪兮、
      verse: 7
    - text: 令我得聞喜樂之聲、俾爾所折之骨踴躍兮、
      verse: 8
    - text: 掩面勿視我罪、塗我諸愆兮、
      verse: 9
    - text: 上帝歟、爲我造清潔之心、復正直之神於我衷兮、
      verse: 10
    - text: 勿屛我於爾前、勿收回爾聖神兮、
      verse: 11
    - text: 復我拯救之樂、以悅懌之神扶我兮、
      verse: 12
    - text: 我則以爾道訓有過者、罪人必歸於爾兮、
      verse: 13
    - text: 上帝拯我之上帝歟、宥我流血之罪、我口大聲歌頌爾公義兮、
      verse: 14
    - text: 主歟、其啟我脣、我口稱揚爾聲譽兮、
      verse: 15
    - text: 爾不喜祭品、否則我必獻之、燔祭非爾所悅兮、
      verse: 16
    - text: 所以祭上帝者、乃憂傷之神、憂傷痛悔之心、爾不蔑視兮、○
      verse: 17
    - text: 依爾美意、優待郇邑、建耶路撒冷之城兮、
      verse: 18
    - text: 斯時也、義祭燔祭、及全牲之燔祭、爾必悅之、人必獻牡牛於爾壇兮、
      verse: 19
  - chapter: 52
    verses:
    - text: 強暴者歟、何爲以惡自詡、上帝之慈惠永存兮、
      verse: 1
    - text: 爾舌運用邪惡、如銛利之薙刀、詭譎是行兮、
      verse: 2
    - text: 爾好惡逾於善、好誑逾於義兮、
      verse: 3
    - text: 詭詐之舌、毀滅之言是好兮、
      verse: 4
    - text: 上帝必傾覆爾、永不復起、除爾於幕中、拔爾於生人之地兮、
      verse: 5
    - text: 義人見之而懼、且將哂之、
      verse: 6
    - text: 曰、試觀斯人、不以上帝爲力、惟恃多財、以惡自固兮、
      verse: 7
    - text: 若我、在上帝室中、如青橄欖樹、賴上帝之慈惠、永久不已兮、
      verse: 8
    - text: 爾旣行此、我必永久頌讚、在爾聖民前、仰望爾名、以其爲美兮、
      verse: 9
  - chapter: 53
    verses:
    - text: 愚人心中謂無上帝、彼皆敗壞、行可憎之邪惡、無一行善兮、
      verse: 1
    - text: 上帝自天俯視世人、欲察有無明哲是具、上帝是尋兮、
      verse: 2
    - text: 乃皆却退、同變爲汚、無行善者、並無其一兮、
      verse: 3
    - text: 作惡者猶無知乎、吞噬我民如食餅、不籲上帝兮、
      verse: 4
    - text: 於無可畏之境、悚然大懼、建營攻爾者、上帝散其骨、上帝棄之、爾則使之蒙羞兮、
      verse: 5
    - text: 惟願以色列之拯救、自郇而出、上帝返其民之俘囚、雅各必歡樂、以色列必欣喜兮、
      verse: 6
  - chapter: 54
    verses:
    - text: 上帝歟、以爾名救我躬、以爾力伸我寃兮、
      verse: 1
    - text: 上帝歟、聞我所祈、側耳聽我口中之言兮、
      verse: 2
    - text: 外人起而攻我、強暴者索我命、目無上帝兮、
      verse: 3
    - text: 上帝爲我助者、主扶我命兮、
      verse: 4
    - text: 我敵之惡、彼必報之、祈以誠實滅之兮、
      verse: 5
    - text: 耶和華歟、我以樂獻之祭奉爾、稱頌爾名、以其爲美兮、
      verse: 6
    - text: 彼救我於諸難、我敵遭報、我目得覩兮、
      verse: 7
  - chapter: 55
    verses:
    - text: 上帝歟、傾聽我祈禱、勿自隱匿、不聽我懇求兮、
      verse: 1
    - text: 尚其顧恤我、俞允我、我悲悼而不安、嘅其歎兮、
      verse: 2
    - text: 蓋仇敵恐嚇、惡人暴虐、加我以罪、迫我以怒兮、
      verse: 3
    - text: 我心痛甚、死亡之懼臨我兮、
      verse: 4
    - text: 恐怖戰慄及我、悚惶沒我兮、
      verse: 5
    - text: 我則曰、惟願有翼如鳩、飛去而得安居兮、
      verse: 6
    - text: 我必遠遊、棲於曠野、
      verse: 7
    - text: 速詣避所、脫於烈風暴雨兮、
      verse: 8
    - text: 主歟、我在邑中、見有強暴紛爭、尚其施行翦滅、變亂其舌兮、
      verse: 9
    - text: 彼在城上、晝夜遶行、中有罪孽邪慝兮、
      verse: 10
    - text: 奸惡在於其中、暴虐詭譎、不離其衢兮、
      verse: 11
    - text: 非敵我者詬我、若然、尚可容忍、非憾我者驕我、若然、則必退避兮、
      verse: 12
    - text: 乃爾也、我之同儔、我之伴侶、我之密友兮、
      verse: 13
    - text: 素昔和衷共議、偕衆行於上帝室兮、
      verse: 14
    - text: 奸惡在其室、在其衷、願死亡倏臨之、生墮陰府兮、
      verse: 15
    - text: 若我、必呼籲上帝、耶和華則救我兮、
      verse: 16
    - text: 晨昏卓午、悲哀歎息、彼必聽我聲兮、
      verse: 17
    - text: 我敵雖衆、彼贖我命、脫於戰鬬、俾得平康、敵不近我兮、
      verse: 18
    - text: 處常不畏上帝者、亙古而有之上帝、必聞而報之兮、
      verse: 19
    - text: 彼伸厥手、攻其和好之人、背其盟約兮、
      verse: 20
    - text: 其口滑如酥、心乃爲戰、其言柔於膏、實則露刃兮、
      verse: 21
    - text: 所負之任、當付諸耶和華、彼必扶持、永不令義人動搖兮、
      verse: 22
    - text: 維彼惡人、爾上帝必使之墜於陷阱、嗜殺與行詐者、生存不及半世、我則惟爾是恃兮、
      verse: 23
  - chapter: 56
    verses:
    - text: 上帝歟、尚其憫我、人欲噬我、終日攻我虐我兮、
      verse: 1
    - text: 我敵終日欲噬我、傲然攻我者衆多兮、
      verse: 2
    - text: 我恐懼時、惟爾是恃、
      verse: 3
    - text: 我恃上帝、而頌其言、我恃上帝、而不恐懼、血氣之人、其奈我何兮、
      verse: 4
    - text: 彼終日反我言、對我所思、皆屬邪惡兮、
      verse: 5
    - text: 集而潛伏、察我行蹤、伺隙以害我命兮、
      verse: 6
    - text: 恃惡豈能免罰、上帝歟、尚其發怒、傾覆斯族兮、
      verse: 7
    - text: 我屢流離、爾盡數之、祈以我淚貯於爾囊、非悉錄於爾册乎、
      verse: 8
    - text: 我呼籲時、敵必却退、上帝佑我、我所知兮、
      verse: 9
    - text: 我恃上帝、而頌其言、我恃耶和華、而頌其言兮、
      verse: 10
    - text: 我恃上帝、而不恐懼、世人其奈我何兮、
      verse: 11
    - text: 上帝歟、我負所許之願、必獻酬恩之祭於爾兮、
      verse: 12
    - text: 蓋爾拯我魂於死亡、豈不佑我足、不至顚蹶、俾我行於生命光中、在上帝前兮、
      verse: 13
  - chapter: 57
    verses:
    - text: 上帝歟、尚其憫我、尚其憫我、我心託庇於爾、在爾翼之蔭下、待斯災禍之逝兮、
      verse: 1
    - text: 我將呼籲至上上帝、爲我成事之上帝兮、
      verse: 2
    - text: 欲噬我者詬詈我時、彼必自天施援、上帝必發其慈惠誠實兮、
      verse: 3
    - text: 我處獅中、與火性之世人共臥、其齒爲戈矢、其舌爲利刃兮、
      verse: 4
    - text: 上帝歟、願爾崇高越於諸天、尊榮越於全地兮、○
      verse: 5
    - text: 彼衆設網、窒我步履、我心抑鬱、彼掘阱於我前、自陷其中兮、
      verse: 6
    - text: 上帝歟、我心堅定、我心堅定、我必謳歌、我必頌讚兮、
      verse: 7
    - text: 我靈其起、琴瑟其興、我企望黎明兮、
      verse: 8
    - text: 主歟、我必於諸民中稱謝爾、於列邦中歌頌爾、
      verse: 9
    - text: 爾之慈惠峻極於天、誠實及於霄漢兮、
      verse: 10
    - text: 上帝歟、願爾崇高越於諸天、尊榮越於全地兮、
      verse: 11
  - chapter: 58
    verses:
    - text: 世人歟、爾緘口豈公義、鞫人豈正直乎、
      verse: 1
    - text: 非也、爾心造惡、且於地上、衡施強暴兮、
      verse: 2
    - text: 惡人出胎、卽遠於善、有生以來、趨歧言誑兮、
      verse: 3
    - text: 其毒如蛇、如塞耳之聾虺、
      verse: 4
    - text: 術士雖施靈呪、亦罔聞兮、
      verse: 5
    - text: 上帝歟、折其口中之齒、耶和華歟、折稚獅之巨齒兮、
      verse: 6
    - text: 願彼消融、如水急流、如射擬準、而折其矢兮、
      verse: 7
    - text: 如蝸消滅而逝、如婦不及期而產者、未覩日光兮、
      verse: 8
    - text: 荊棘爲薪、其釜未熱、青者、焦者、俱爲旋風吹去兮、
      verse: 9
    - text: 義人見其慘報則喜、必濯足於惡人之血兮、
      verse: 10
    - text: 人則曰、義人果得賞賚、誠有上帝行鞫於世兮、
      verse: 11
  - chapter: 59
    verses:
    - text: 我上帝歟、援我於仇敵、置我於崇高、脫諸起而攻我者兮、
      verse: 1
    - text: 拯我於作孽者、救我於嗜殺者兮、
      verse: 2
    - text: 彼衆潛伏、欲害我命、強者集而敵我、耶和華歟、非因我過、非因我罪兮、
      verse: 3
    - text: 我雖無過、彼乃疾趨而備攻、尚其興起、鑒察而輔助兮、
      verse: 4
    - text: 萬軍之主耶和華、以色列之上帝歟、起罰萬邦、勿憫作孽之惡人兮、
      verse: 5
    - text: 彼暮而歸、叫嘷如犬、環城而走兮、
      verse: 6
    - text: 彼口嘵嘵、脣裏藏刀、自謂誰聞之兮、
      verse: 7
    - text: 耶和華歟、爾將哂之、嗤笑萬邦、
      verse: 8
    - text: 我力歟、我必企望爾、上帝爲我高臺兮、
      verse: 9
    - text: 我上帝以慈惠迎我、潛伏以害我者、上帝使我見其遭報兮、
      verse: 10
    - text: 勿殺戮之、免我民遺忘之、我主我盾歟、以爾之力、使彼流離傾覆兮、
      verse: 11
    - text: 因其口之罪、脣之辭、及其呪詛誑誕、任其爲驕慢所縛兮、
      verse: 12
    - text: 以怒滅之、滅之務盡、俾知上帝主治雅各、爰及地極兮、
      verse: 13
    - text: 任彼暮歸、叫嘷如犬、環城而走、
      verse: 14
    - text: 流離求食、若不得飽、終夜而待兮、
      verse: 15
    - text: 惟我謳歌爾能力、侵晨高唱爾慈惠、蓋爾爲我高臺、在急難時、爲我避所兮、
      verse: 16
    - text: 我力歟、我將歌頌爾、上帝爲我高臺、矜憫我之上帝兮、
      verse: 17
  - chapter: 60
    verses:
    - text: 上帝歟、爾棄我儕、而破敗之、加以忿怒、尚其復興我儕兮、
      verse: 1
    - text: 爾使地震、而破裂之、因其顫動、祈治其缺兮、
      verse: 2
    - text: 爾使爾民遇難、以致眩之酒飲我兮、
      verse: 3
    - text: 敬畏爾者、賜之以旗、使爲眞理揚起兮、○
      verse: 4
    - text: 求爾俞允我、拯以右手、俾爾所愛者得釋兮、
      verse: 5
    - text: 上帝以其聖而言曰、我必歡欣、分割示劍、勘丈疎割谷兮、
      verse: 6
    - text: 基列屬我、瑪拿西亦屬我、以法蓮爲我首鎧、猶大爲我杖兮、
      verse: 7
    - text: 摩押爲我浴盤、將於以東而投我屨、非利士歟、因我而歡呼兮、○
      verse: 8
    - text: 誰導我入堅城、誰引我至以東兮、
      verse: 9
    - text: 上帝歟、爾非棄我乎、上帝歟、爾不與我軍偕出兮、
      verse: 10
    - text: 求爾助我攻敵、人之輔助、乃徒然兮、
      verse: 11
    - text: 我恃上帝、毅然而行、彼乃踐踏我敵兮、
      verse: 12
  - chapter: 61
    verses:
    - text: 上帝歟、垂聽我呼籲、注意我祈禱兮、
      verse: 1
    - text: 我心頹敗時、必自地極呼籲爾、尚其導我、至高於我之磐石兮、
      verse: 2
    - text: 爾素爲我避所、爲我堅臺、以免於敵兮、
      verse: 3
    - text: 我將永居爾幕、託庇於爾翼下、在其密處兮、
      verse: 4
    - text: 上帝歟、我所許之願、爾曾垂聽、敬爾名者、賜之以業兮、
      verse: 5
    - text: 爾必延王之壽、其年歷至多世兮、
      verse: 6
    - text: 彼永居上帝前、祈以慈惠誠實、保佑之兮、
      verse: 7
    - text: 我則永頌爾名、日償我願兮、
      verse: 8
  - chapter: 62
    verses:
    - text: 我心默俟上帝、我之拯救、自彼而施兮、
      verse: 1
    - text: 惟彼爲我磐石、爲我拯救、我之高臺、我不至於大震兮、
      verse: 2
    - text: 爾衆攻人而擊之、如排欹斜之牆、將傾之壁、伊於胡底兮、
      verse: 3
    - text: 彼衆協謀、欲自其位推而下之、誑言是喜、口祝心詛兮、
      verse: 4
    - text: 我心歟、默俟上帝、我望在彼兮、
      verse: 5
    - text: 惟彼爲我磐石、爲我拯救、我之高臺、我不至於動搖兮、
      verse: 6
    - text: 我之拯救尊榮、盡在上帝、我能力之磐石、我之避所、亦在上帝兮、
      verse: 7
    - text: 惟爾衆民、宜時恃之、傾心其前、上帝乃我儕之避所兮、
      verse: 8
    - text: 斯世之人、卑者虛無、尊者妄誕、置之於衡則起、皆輕於氣兮、
      verse: 9
    - text: 勿惟暴虐是恃、勿因刦奪而驕、貨財增益、勿繫念兮、
      verse: 10
    - text: 上帝一再言之、我已聞之、能力屬於上帝兮、
      verse: 11
    - text: 主歟、慈惠亦屬爾、爾依人所行而報之兮、
      verse: 12
  - chapter: 63
    verses:
    - text: 上帝歟、爾爲我上帝、我懇切尋爾、在旱乾困人、無水之地、我心渴想爾、我身切慕爾兮、
      verse: 1
    - text: 似曾瞻爾於聖所、欲見爾能與榮兮、
      verse: 2
    - text: 爾之慈惠、逾於生命、我口必讚爾兮、
      verse: 3
    - text: 我畢生頌美爾、奉爾名而舉手兮、
      verse: 4
    - text: 我魂必飽、如饜以髓與肥、我以喜樂之口讚爾兮、
      verse: 5
    - text: 我在牀憶爾、中夜思爾兮、
      verse: 6
    - text: 爾素爲我助、於爾翼之蔭下、我必歡欣兮、
      verse: 7
    - text: 我心追隨爾後、爾右手扶我兮、
      verse: 8
    - text: 惟索滅我命者、必適地下兮、
      verse: 9
    - text: 必付於刃、爲野犬所食兮、
      verse: 10
    - text: 惟王因上帝而喜、指之而誓者必誇詡、言誑者之口必見塞兮、
      verse: 11
  - chapter: 64
    verses:
    - text: 上帝歟、聽我悲歎之聲、保我生命、免懼仇敵兮、
      verse: 1
    - text: 其藏匿我、脫於行惡者之陰謀、作孽者之喧擾兮、
      verse: 2
    - text: 彼衆礪舌如刃、以苦語爲矢、而擬準兮、
      verse: 3
    - text: 欲暗射完人、遽發而無懼兮、
      verse: 4
    - text: 謀惡相勉、暗議設網、謂誰見之兮、
      verse: 5
    - text: 圖維奸惡、自謂我成妙策兮、所存心意、乃甚深兮、
      verse: 6
    - text: 上帝將射之、猝受箭傷兮、
      verse: 7
    - text: 彼必顚蹶、其舌卽其敵、見者必搖首兮、
      verse: 8
    - text: 衆皆驚懼、述上帝之經營、明晰思其作爲兮、
      verse: 9
    - text: 義人必因耶和華而喜、託庇於彼、凡心正者、必誇詡兮、
      verse: 10
  - chapter: 65
    verses:
    - text: 上帝歟、人在郇企望頌讚爾、乃其所宜、所許之願、必償之兮、
      verse: 1
    - text: 爾垂聽祈禱、凡有血氣者、必詣爾兮、
      verse: 2
    - text: 罪戾勝我、至我愆尤、爾必宥之兮、
      verse: 3
    - text: 爾所遴選、俾進居爾院者、其人福矣、我因爾室聖殿之美、而自慊兮、
      verse: 4
    - text: 拯我之上帝歟、爾秉義施威應我、爲地極遠海之人所恃兮、
      verse: 5
    - text: 以力自束、以能奠山兮、
      verse: 6
    - text: 靜諸海之洶湧、平波濤之漰渤、息衆民之喧譁兮、
      verse: 7
    - text: 居地極者、畏爾異蹟、爾使日出日入之區、靡不歡欣兮、
      verse: 8
    - text: 眷顧下土、而灌漑之、廣加滋潤、上帝之川、充盈以水、爾旣備地、給人以糧兮、
      verse: 9
    - text: 深潤其阡陌、平治其土壤、柔之以甘霖、錫嘏其所產兮、
      verse: 10
    - text: 冠年以恩澤、爾所經之路、滴瀝以恩膏兮、
      verse: 11
    - text: 滴瀝於野間草場、岡陵束以歡樂兮、
      verse: 12
    - text: 草場被以羣羊、諸谷盈以禾稼、皆歡呼而謳歌兮、
      verse: 13
  - chapter: 66
    verses:
    - text: 全地其向上帝歡呼、
      verse: 1
    - text: 歌頌其名之榮、歸榮以讚之兮、
      verse: 2
    - text: 對上帝云、爾之作爲、何其可畏、因爾大能、仇敵服於爾兮、
      verse: 3
    - text: 全地必敬拜爾、歌頌爾、歌頌爾名兮、○
      verse: 4
    - text: 來觀上帝之經營、其於世人所爲、乃可懼兮、
      verse: 5
    - text: 變海爲陸、俾衆徒步涉河、我儕因彼而喜兮、
      verse: 6
    - text: 以能永掌其權、目鑒萬邦、悖逆者勿自高兮、
      verse: 7
    - text: 諸民其稱讚我上帝、俾頌聲遠聞兮、
      verse: 8
    - text: 彼使我命得存、不任我足顚蹶兮、
      verse: 9
    - text: 上帝歟、爾曾試我、鍊我如鍊銀兮、
      verse: 10
    - text: 引我罹網、置重負於我身兮、
      verse: 11
    - text: 使人乘車而過我首、我經水火、爾終導我、入豐富之區兮、
      verse: 12
    - text: 我將奉燔祭詣爾室、在爾前償我願、
      verse: 13
    - text: 卽於急難時、我脣所發、我口所言兮、
      verse: 14
    - text: 我將獻爾以肥牲之燔祭、與牡羊之馨香、牡牛偕山羊而獻兮、○
      verse: 15
    - text: 凡寅畏上帝者、其來聽之、彼爲我魂所行、我必述之兮、
      verse: 16
    - text: 我曾以口呼籲之、以舌尊崇之、
      verse: 17
    - text: 我心若注於罪、主必不聽兮、
      verse: 18
    - text: 惟上帝實聽之、聞我祈禱之聲兮、
      verse: 19
    - text: 上帝宜頌美兮、未卻我祈禱、未靳其慈惠兮、
      verse: 20
  - chapter: 67
    verses:
    - text: 祈上帝矜憫我、錫嘏我、以容光燭我兮、
      verse: 1
    - text: 使爾道途、見知於寰宇、使爾拯救、見知於萬民兮、
      verse: 2
    - text: 上帝歟、願列邦稱讚爾、萬民稱讚爾兮、
      verse: 3
    - text: 願萬國喜樂而歡呼、因爾秉公以鞫諸民、引導世上萬國兮、
      verse: 4
    - text: 上帝歟、願列邦稱讚爾、萬民稱讚爾兮、
      verse: 5
    - text: 地出其產、上帝我之上帝、必錫嘏於我兮、
      verse: 6
    - text: 上帝必錫嘏我、地之四極、必寅畏之兮、
      verse: 7
  - chapter: 68
    verses:
    - text: 願上帝興起、使敵潰散、憾之者遁於其前兮、
      verse: 1
    - text: 使之被逐、如烟之散、使惡人滅於上帝前、如蠟之鎔於火兮、
      verse: 2
    - text: 義人尚其欣喜、踴躍於上帝前、忻然而樂兮、
      verse: 3
    - text: 宜向上帝謳歌、歌頌其名、爲駕車行於野者、平治大道、厥名耶和華、當踴躍於其前兮、
      verse: 4
    - text: 上帝在其聖所、爲孤兒之父、嫠婦之士師兮、
      verse: 5
    - text: 上帝使孤獨者有家、出幽囚者、俾得亨通、惟悖逆者處於燥土兮、○
      verse: 6
    - text: 上帝歟、昔爾行於民前、經歷曠野、
      verse: 7
    - text: 維時、地顫天漏於上帝前、西乃搖撼、於以色列之上帝前兮、
      verse: 8
    - text: 上帝歟、爾沛霖雨、爾業困乏、俾其堅固兮、
      verse: 9
    - text: 爾之會衆居於其中、上帝歟、爾爲貧者備其恩澤兮、
      verse: 10
    - text: 主發命令、傳報嘉音之女甚衆兮、
      verse: 11
    - text: 統軍諸王、遁矣、遁矣、居家之婦、得分所掠之物兮、
      verse: 12
    - text: 爾曹臥於羊牢、有若班鳩、其羽鍍銀、其翎鍍金兮、
      verse: 13
    - text: 大能者於此逐散諸王、則如撒們之飄雪兮、
      verse: 14
    - text: 巴珊山乃上帝之山、巴珊山乃峻峯之山兮、
      verse: 15
    - text: 高山歟、爾何睥睨上帝願居之山、耶和華將永居之兮、
      verse: 16
    - text: 上帝之車、累萬盈千、主在其中、如在西乃聖所兮、
      verse: 17
    - text: 爾已升高、攜厥俘虜、受供品於人間、悖逆者亦供之、欲耶和華上帝居於其中兮、○
      verse: 18
    - text: 主救我之上帝、日日荷我重負、當頌美之兮、
      verse: 19
    - text: 上帝乃屢救我之上帝、得免死亡、在於主耶和華兮、
      verse: 20
    - text: 上帝必擊破敵首、恆干罪者之髮顚兮、
      verse: 21
    - text: 主云、我必使敵歸自巴珊、返自深海兮、
      verse: 22
    - text: 俾爾碎之、足浸其血、爾犬得食其肉兮、
      verse: 23
    - text: 上帝歟、我上帝我王入聖所、爾之步履、衆人目覩兮、
      verse: 24
    - text: 謳歌者行於前、作樂者隨於後、在於播鼗童女之間兮、
      verse: 25
    - text: 以色列之源所出者、當在諸會中、頌主上帝兮、
      verse: 26
    - text: 在彼、小便雅憫爲其首領、有猶大之牧伯、及其羣衆、西布倫之牧伯、拿弗他利之牧伯兮、○
      verse: 27
    - text: 上帝歟、其施爾力、爲我成事之上帝歟、其著爾能兮、
      verse: 28
    - text: 爲在耶路撒冷之殿、列王必獻禮於爾兮、
      verse: 29
    - text: 其叱葦中之獸、牡牛之羣、民衆之犢、踐其銀於足下、驅散好鬬之民兮、
      verse: 30
    - text: 牧伯將自埃及而來、古實速向上帝舉手兮、
      verse: 31
    - text: 地上諸國、其向上帝謳歌、歌頌乎主、
      verse: 32
    - text: 卽駕行太古天上之天者、彼發厥聲、其聲甚巨兮、
      verse: 33
    - text: 歸能力於上帝、其威嚴在以色列之上、其能力極於雲霄兮、
      verse: 34
    - text: 上帝歟、爾自聖所、顯爲可畏、以色列之上帝、以能與力賜於其民、上帝宜頌讚兮、
      verse: 35
  - chapter: 69
    verses:
    - text: 上帝歟、尚其救我、諸水迫我兮、
      verse: 1
    - text: 我陷淤泥、立足無地、我入深水、洪濤淹沒兮、
      verse: 2
    - text: 我呼籲而疲倦、我喉乾燥、企望我上帝、目爲之瞶兮、
      verse: 3
    - text: 無端憾我者、多於我首之髮、無理仇我、欲滅我者、強而有力、我未嘗奪諸人、必須償之兮、
      verse: 4
    - text: 上帝歟、我之愚昧、爲爾所知、我之罪愆、未隱於爾兮、
      verse: 5
    - text: 萬軍之主耶和華歟、勿使企望爾者、因我而蒙羞、以色列之上帝歟、勿使尋求爾者、因我而受辱、
      verse: 6
    - text: 我爲爾受詬詈、羞慚蔽我面兮、
      verse: 7
    - text: 我於昆弟爲外人、我於同胞爲異族兮、
      verse: 8
    - text: 爲爾室之熱衷灼我、斥爾者之詬詈歸我兮、
      verse: 9
    - text: 我流涕禁食、以苦己心、反爲我辱兮、
      verse: 10
    - text: 以麻爲衣、則爲人之話柄兮、
      verse: 11
    - text: 坐於邑門者品評我、酒徒以我爲歌兮、
      verse: 12
    - text: 耶和華歟、於見納時、我祈禱爾、上帝歟、依爾慈惠之盛、拯救之誠、俞允我兮、
      verse: 13
    - text: 拯我於淤泥、勿使陷溺、援我於憾我者、出我於深水兮、
      verse: 14
    - text: 勿容大水沒我、深淵滅我、阱口封於我上兮、
      verse: 15
    - text: 耶和華歟、爾之慈惠佳美、尚其俞允我、依爾鴻慈、轉而顧我兮、
      verse: 16
    - text: 勿向爾僕掩面、我在難中、速允我兮、
      verse: 17
    - text: 近我而救之、因我敵而贖我兮、
      verse: 18
    - text: 我受詬詈、羞恥凌辱、爾悉知之、我敵咸在爾前兮、
      verse: 19
    - text: 詬詈傷我心、憂鬱滿我懷、望得矜恤、而無其人、望人慰藉、未見其一兮、
      verse: 20
    - text: 彼乃食我以膽、渴時飲我以醯兮、
      verse: 21
    - text: 願其筵席、變爲網羅於其前、平安之時、變爲機檻兮、
      verse: 22
    - text: 其目昏眊不見、其腰戰慄不已兮、
      verse: 23
    - text: 爾以恚忿傾之、以烈怒迫之兮、
      verse: 24
    - text: 願其住址荒寂、幕無居人兮、
      verse: 25
    - text: 蓋彼迫爾所擊者、道爾所傷者之苦兮、
      verse: 26
    - text: 願爾以罪加於其罪、勿容與於爾義兮、
      verse: 27
    - text: 願彼塗於生命册、不與義人同錄兮、
      verse: 28
    - text: 我困苦憂傷、上帝歟、願爾拯救、置我於高處兮、
      verse: 29
    - text: 我則以詩歌頌上帝之名、以稱謝尊之爲大兮、
      verse: 30
    - text: 此耶和華所悅、愈於獻牛、蹄角兼備之牡牛兮、
      verse: 31
    - text: 謙遜者見之則喜、爾求上帝者、其蘇乃心兮、
      verse: 32
    - text: 耶和華俯聽貧者、不蔑視其俘囚兮、
      verse: 33
    - text: 願天地頌美之、海與其中動物、咸讚揚之兮、
      verse: 34
    - text: 蓋上帝必救郇、建猶大邑、民居其間、以之爲業兮、
      verse: 35
    - text: 其僕之裔嗣之、愛其名者、居於其中兮、
      verse: 36
  - chapter: 70
    verses:
    - text: 上帝歟、尚其援我、耶和華歟、速助我兮、
      verse: 1
    - text: 願索我命者、抱愧蒙羞、幸我災者、却退受辱兮、
      verse: 2
    - text: 向我嘻嘻者、因羞愧而却退兮、
      verse: 3
    - text: 凡求爾者、因爾欣喜歡忭、凡悅爾拯救者、恆言宜尊上帝爲大兮、
      verse: 4
    - text: 我乃貧乏、上帝歟、其速蒞臨、爾爲我輔助、我救者、耶和華歟、祈勿延緩兮、
      verse: 5
  - chapter: 71
    verses:
    - text: 耶和華歟、我託庇於爾、俾我永不羞愧兮、
      verse: 1
    - text: 依爾之義、釋我援我、側耳垂聽、而救我兮、
      verse: 2
    - text: 爲我所居之磐石、我可恆詣之、爾曾發令救我兮、蓋爾爲我巉巖、爲我保障兮、
      verse: 3
    - text: 我上帝歟、援我於惡人之手、脫不義及強暴者之手兮、
      verse: 4
    - text: 主耶和華歟、爾爲我望、我自幼沖、惟爾是恃兮、
      verse: 5
    - text: 我自出胎、爲爾所扶、離乎母腹、蒙爾恩寵、我恆頌爾兮、
      verse: 6
    - text: 爾爲我堅固之避所、視我爲異者衆兮、
      verse: 7
    - text: 頌讚爾、尊榮爾、終日盈我口兮、
      verse: 8
    - text: 我年老時勿我棄、我力衰時勿我離兮、
      verse: 9
    - text: 蓋敵論我、伺索我命者同謀兮、
      verse: 10
    - text: 曰、上帝棄之、其追捕之、無人救援兮、
      verse: 11
    - text: 上帝歟、勿遠我、我上帝歟、速助我兮、
      verse: 12
    - text: 抵敵我命者、願其抱愧被滅、謀害我躬者、願其受辱蒙羞、
      verse: 13
    - text: 我則企望恆切、讚美日多兮、
      verse: 14
    - text: 爾公義、爾拯救、不可勝數、我口終日述之兮、
      verse: 15
    - text: 我以主耶和華大能之作爲而來、祇道爾義兮、
      verse: 16
    - text: 上帝歟、自幼訓我、我素宣爾奇行兮、
      verse: 17
    - text: 上帝歟、我老年皓首時、勿遺棄我、俟我宣爾力於後世、述爾能於來者兮、
      verse: 18
    - text: 上帝歟、爾義崇高、行大事之上帝歟、誰似爾兮、
      verse: 19
    - text: 昔爾使我屢遭大難、今必甦我、援我於地之深處兮、
      verse: 20
    - text: 尚其使我昌熾、轉而慰我兮、
      verse: 21
    - text: 我上帝歟、我必以瑟讚美爾、讚美爾之誠實、以色列之聖者歟、我必以琴歌頌爾兮、
      verse: 22
    - text: 歌頌爾時、我口歡呼、我魂爾所贖者、亦懽忭兮、
      verse: 23
    - text: 我舌終日必述爾義、謀害我者、受辱蒙羞兮、
      verse: 24
  - chapter: 72
    verses:
    - text: 上帝歟、以爾讞才賜王、以爾公義賜王子兮、
      verse: 1
    - text: 彼必判爾民以義、判爾貧民以公兮、
      verse: 2
    - text: 山嶽岡陵、必因公義、使民得安兮、
      verse: 3
    - text: 彼必爲貧民伸寃、拯窮乏之子、摧強暴之徒兮、
      verse: 4
    - text: 日月猶存、人必畏爾、迄於萬世兮、
      verse: 5
    - text: 彼之蒞臨、如雨降於已芟之草、甘霖潤澤土壤兮、
      verse: 6
    - text: 其時義者必興、平康之盛、如月之恆兮、
      verse: 7
    - text: 其權所及、自此海至彼海、自大河至地極兮、
      verse: 8
    - text: 居於野者必跽其前、其敵舐土兮、
      verse: 9
    - text: 他施曁島嶼之王納貢、示巴及西巴之王饋禮兮、
      verse: 10
    - text: 諸王跪拜、列國奉事兮、
      verse: 11
    - text: 窮乏者呼籲、彼必救之、困苦者無助、彼必援之兮、
      verse: 12
    - text: 矜恤窮苦之輩、拯救貧人之命兮、
      verse: 13
    - text: 必贖其命、脫於欺凌強暴、視其血爲寶兮、
      verse: 14
    - text: 彼必生存、人將奉以示巴之金、恆爲祈禱、終日頌美兮、
      verse: 15
    - text: 山巔平壤、禾稼繁盛、穀實搖曳、若利巴嫩之樹、邑人暢茂、如地上之草兮、
      verse: 16
    - text: 其名永存、其名必昌、如日悠久、人必因之受祜、萬國稱其有福兮、○
      verse: 17
    - text: 耶和華上帝、以色列之上帝、獨行奇事、當頌美兮、
      verse: 18
    - text: 願其榮名永受頌揚、榮光遍滿全地、誠所願兮、誠所願兮、○
      verse: 19
    - text: 耶西子大衞之祈禱已畢、
      verse: 20
  - chapter: 73
    verses:
    - text: 以色列中、心純潔者、上帝誠待之以恩兮、
      verse: 1
    - text: 惟我幾失足、步履幾滑跌兮、
      verse: 2
    - text: 我見惡人利達、因嫉狂傲之人兮、
      verse: 3
    - text: 彼死時無痛苦、身力強健兮、
      verse: 4
    - text: 不似世人受艱苦、不似他人遘災難兮、
      verse: 5
    - text: 故驕肆如鏈懸其項、暴戾如服蔽其體兮、
      verse: 6
    - text: 彼體胖而目突、所得逾於心所望兮、
      verse: 7
    - text: 姍笑乎人、以惡意發暴語、吐屬高狂兮、
      verse: 8
    - text: 口談上天、舌遊全地、
      verse: 9
    - text: 斯民因而歸之、滿杯之水吸盡兮、
      verse: 10
    - text: 彼曰、上帝焉得知、至高者豈有識乎、
      verse: 11
    - text: 惡人如此、恆享綏安、遂增貨財兮、
      verse: 12
    - text: 我潔己心、盥手以表無辜、乃徒然兮、
      verse: 13
    - text: 蓋我終日遭難、每晨受責兮、
      verse: 14
    - text: 我若自謂必爲是言、乃行詐於爾衆子兮、
      verse: 15
    - text: 我思此事、而欲悉之、視爲極苦兮、
      verse: 16
    - text: 俟入上帝聖所、揣其終極兮、
      verse: 17
    - text: 爾實置之於險地、委之於沉淪兮、
      verse: 18
    - text: 猝然荒寂、因威烈而滅沒兮、
      verse: 19
    - text: 主歟、爾興起時、蔑視其形相、如人醒時之視夢幻兮、
      verse: 20
    - text: 我靈不安、我心被刺兮、
      verse: 21
    - text: 我愚蠢無知、在爾前同於獸兮、
      verse: 22
    - text: 然我恆與爾偕、爾執我右手兮、
      verse: 23
    - text: 爾必以訓迪我、後則以榮接我兮、
      verse: 24
    - text: 爾外、在天誰爲我有、在地我無所慕兮、
      verse: 25
    - text: 我身心俱憊、惟上帝爲我心力、爲我永業兮、
      verse: 26
    - text: 遠爾者必死亡、狥欲逆爾者、爾殄滅之兮、
      verse: 27
    - text: 惟我近上帝而獲益、以主耶和華爲避所、俾我述其作爲兮、
      verse: 28
  - chapter: 74
    verses:
    - text: 上帝歟、奚永棄我、奚向爾草場之羊、發爾烈怒乎、
      verse: 1
    - text: 昔爾所得之會衆、所贖爲業之族、及爾所居之郇山、祈垂念之兮、
      verse: 2
    - text: 尚其舉步、往視歷久之荒墟、敵在聖室所行之諸惡兮、
      verse: 3
    - text: 敵在會中咆哮、樹其旗爲標識兮、
      verse: 4
    - text: 勢如舉斧、以伐叢林兮、
      verse: 5
    - text: 聖室雕工、今毀以斧錘兮、
      verse: 6
    - text: 火焚聖室、玷爾寄名之所、傾之於地兮、
      verse: 7
    - text: 意謂滅之務盡、境內上帝會所、乃咸焚之兮、
      verse: 8
    - text: 我之標識不得見、先知不復有、歷時幾何、我中無人知之兮、
      verse: 9
    - text: 上帝歟、敵人詆毀、將至何時、仇人褻凟爾名、豈至永久乎、
      verse: 10
    - text: 奚撤爾手、卽爾右手、其出之於懷、以行毀滅兮、○
      verse: 11
    - text: 自古上帝爲我王、行拯救於大地兮、
      verse: 12
    - text: 昔爾以力判海、破龍首於水中兮、
      verse: 13
    - text: 碎鱷魚之首、以食野處之族兮、
      verse: 14
    - text: 裂磐出泉與溪、涸長流之川兮、
      verse: 15
    - text: 晝屬爾、夜亦屬爾、日月星爾所備兮、
      verse: 16
    - text: 地之界爾所立、夏與冬爾所定兮、
      verse: 17
    - text: 耶和華歟、敵人詆毀、愚民褻凟爾名、尚其念之兮、
      verse: 18
    - text: 爾之鳲鳩、勿付其命於野獸、爾之貧民、勿忘其生於永久兮、
      verse: 19
    - text: 祈顧爾約、蓋斯土幽暗之處、充以強暴兮、
      verse: 20
    - text: 受虐者、勿使之含羞而退、貧乏者、俾其頌讚爾名兮、
      verse: 21
    - text: 上帝歟、尚其興起、爲己剖白、愚人終日詆毀、尚其念之兮、
      verse: 22
    - text: 勿忘敵人之聲、攻爾者之喧譁、恆達於上兮、
      verse: 23
  - chapter: 75
    verses:
    - text: 上帝歟、我稱謝爾、爾名相近、我稱謝爾、人述爾之奇行兮、○
      verse: 1
    - text: 其期旣屆、我必秉公行鞫兮、
      verse: 2
    - text: 地與居民潰亂、其柱乃我所立兮、
      verse: 3
    - text: 我謂傲慢者曰、勿傲慢、謂奸惡者曰、勿昂角、
      verse: 4
    - text: 勿高舉爾角、勿強項而言兮、
      verse: 5
    - text: 扶助之來、非自東、非自西、非自曠野兮、
      verse: 6
    - text: 惟上帝爲士師、降此而升彼兮、
      verse: 7
    - text: 耶和華之手執爵、充以雜質、其酒浮沫、傾之而出、地上惡人飲之、必盡其渣滓兮、
      verse: 8
    - text: 我恆宣其奇行、歌頌雅各之上帝兮、
      verse: 9
    - text: 惡者之角、我必折之、義者之角、必高舉兮、
      verse: 10
  - chapter: 76
    verses:
    - text: 上帝見知於猶大、其名爲大於以色列兮、
      verse: 1
    - text: 其帷幕在撒冷、其居所在郇兮、
      verse: 2
    - text: 於此折弓矢、毀盾劍與戰具兮、
      verse: 3
    - text: 爾自獵獸之山而返、顯厥威榮兮、
      verse: 4
    - text: 心強者被刦而永臥、有能者無所措手兮、
      verse: 5
    - text: 雅各之上帝歟、爾加斥責、乘車馬者、使之長眠兮、
      verse: 6
    - text: 惟爾可畏、爾怒奮發、誰能立於爾前兮、
      verse: 7
    - text: 爾自天宣讞、大地悚懼、而靜默兮、
      verse: 8
    - text: 上帝起而行鞫、以救地上謙卑之人兮、
      verse: 9
    - text: 世人忿怒、誠使爾得頌美、彼之餘怒、爾則禁之兮、
      verse: 10
    - text: 爾其許願、向爾上帝耶和華償之、四周之人、詣可畏者而獻禮兮、
      verse: 11
    - text: 彼將挫折牧伯之氣、對於世之諸王、顯其可畏兮、
      verse: 12
  - chapter: 77
    verses:
    - text: 我呼籲上帝、向上帝發聲、彼必垂聽兮、
      verse: 1
    - text: 我遭難之日尋求主、夜間舉手不輟、我心不受慰兮、
      verse: 2
    - text: 我憶上帝而煩擾、默然思維、神卽喪失兮、
      verse: 3
    - text: 爾使我目不交睫、煩擾而不能言兮、
      verse: 4
    - text: 我追思昔日、上古之年、
      verse: 5
    - text: 回憶夜間歌詞、中心思維、以神詳察兮、
      verse: 6
    - text: 主豈永棄、不復施恩乎、
      verse: 7
    - text: 其慈惠豈永息、其應許豈永廢乎、
      verse: 8
    - text: 上帝豈忘施恩澤、因怒絕其慈仁乎、
      verse: 9
    - text: 我曰、此乃我之懦弱、至上者伸右手之年、我宜念之兮、
      verse: 10
    - text: 我必述耶和華所行、念其古時異蹟兮、
      verse: 11
    - text: 思維其經營、默揣其作爲兮、
      verse: 12
    - text: 上帝歟、爾之所行、惟聖是務、孰爲大神、如上帝兮、
      verse: 13
    - text: 爾乃行奇事之上帝、顯爾能於萬民兮、
      verse: 14
    - text: 以臂救贖爾民、雅各約瑟之裔兮、
      verse: 15
    - text: 上帝歟、諸水見爾、見而驚惶、深淵亦戰慄兮、
      verse: 16
    - text: 雲傾水、天發聲、爾矢四馳兮、
      verse: 17
    - text: 雷聲發於狂飇、電照寰宇、大地顫動兮、
      verse: 18
    - text: 爾路在海、爾徑在淵、蹤跡莫能知之兮、
      verse: 19
    - text: 爾曾假手摩西亞倫、導爾民如羣羊兮、
      verse: 20
  - chapter: 78
    verses:
    - text: 我民歟、諦聽我訓、傾聽我口之言兮、
      verse: 1
    - text: 我將啟口設譬、宣古祕語兮、
      verse: 2
    - text: 乃我所聞所知、我列祖所傳示兮、
      verse: 3
    - text: 我不隱於其子孫、必以耶和華之聲譽、能力奇行、宣於後世兮、
      verse: 4
    - text: 彼定律於雅各、立法於以色列、命我列祖示於子孫兮、
      verse: 5
    - text: 俾後生子孫知之、亦傳諸其裔兮、
      verse: 6
    - text: 使其仰望上帝、無忘其作爲、恪守其誡命兮、
      verse: 7
    - text: 勿效厥祖、斯代頑梗悖逆、其心不正、其神不堅於上帝兮、
      verse: 8
    - text: 以法蓮裔持械執弓、臨戰卻退兮、
      verse: 9
    - text: 不守上帝約、不從其律、
      verse: 10
    - text: 忘其作爲、及所示之奇行兮、
      verse: 11
    - text: 昔在埃及地、瑣安田、行異蹟於列祖前兮、
      verse: 12
    - text: 判海使過、立水如堆兮、
      verse: 13
    - text: 晝則引之以雲、夜則導之以火光兮、
      verse: 14
    - text: 裂磐於野、飲之而足、如出淵泉兮、
      verse: 15
    - text: 使磐出溪、水流若川兮、
      verse: 16
    - text: 民猶干罪、逆至上者於野兮、
      verse: 17
    - text: 心試上帝、隨己之欲而求食兮、
      verse: 18
    - text: 妄議上帝曰、上帝豈能備筵於野乎、
      verse: 19
    - text: 彼曾擊磐、使水湧出、其川漲溢、亦能賜食、爲其民備肉乎、
      verse: 20
    - text: 耶和華聞之而怒、忿熾於雅各、怒騰於以色列兮、
      verse: 21
    - text: 以其不信上帝、不賴其拯救兮、
      verse: 22
    - text: 然猶命彼上蒼、闢厥天門兮、
      verse: 23
    - text: 雨瑪那以食之、錫以天糧兮、
      verse: 24
    - text: 人食能者之食、上帝賜糧、使之果腹兮、
      verse: 25
    - text: 出東風於天空、引南風以能力兮、
      verse: 26
    - text: 雨肉如塵土、飛鳥如海沙兮、
      verse: 27
    - text: 墮其營中、環其居所、
      verse: 28
    - text: 衆食且飽、遂其欲兮、
      verse: 29
    - text: 其欲未厭、食猶在口、
      verse: 30
    - text: 上帝怒騰、戮其肥者、擊以色列之少壯、而仆之兮、
      verse: 31
    - text: 民猶干罪、不信其奇行兮、
      verse: 32
    - text: 故使其度日虛空、歷年驚恐兮、
      verse: 33
    - text: 行戮之時、彼則詢之、轉而切求上帝兮、
      verse: 34
    - text: 追憶上帝爲其磐石、至上上帝爲其救者兮、
      verse: 35
    - text: 惟以口諂之、以舌誑之、
      verse: 36
    - text: 其心向之不正、守約不誠兮、
      verse: 37
    - text: 上帝乃慈、赦宥其罪、不加殄滅、屢回其怒、不盡洩其忿兮、
      verse: 38
    - text: 念其祗屬血氣、去而不返之風兮、
      verse: 39
    - text: 彼在曠野悖逆之、在荒原憂戚之、何其屢乎、
      verse: 40
    - text: 復試上帝、激觸以色列之聖者兮、
      verse: 41
    - text: 不憶其援手、不念其贖之於敵之日、
      verse: 42
    - text: 及在埃及地之神蹟、瑣安田之奇事兮、
      verse: 43
    - text: 變其溪河爲血、使不可飲兮、
      verse: 44
    - text: 遣羣蠅嘬之、青蛙毀之、
      verse: 45
    - text: 以其物產付於蚱蜢、以其勞而種者付於蝗蟲、
      verse: 46
    - text: 以雹毀其葡萄、以霜毀其桑林、
      verse: 47
    - text: 付其牲畜於冰雹、付其羣畜於電火兮、
      verse: 48
    - text: 加以烈怒忿懥、憤恨患難、爲降災之羣使兮、
      verse: 49
    - text: 爲怒治途、不惜其魂、免於死亡、付其命於疫癘兮、
      verse: 50
    - text: 誅諸長子於埃及、戮其首生於含幕兮、
      verse: 51
    - text: 引出其民如羊、導之於野、如羣羊兮、
      verse: 52
    - text: 引之綏安、無所畏懼、維彼敵人、海淹之兮、
      verse: 53
    - text: 攜民詣聖境、至其右手所得之山地兮、
      verse: 54
    - text: 驅逐異邦於其前、量地予之以爲業、俾以色列支派、居於其幕兮、
      verse: 55
    - text: 惟彼猶試至上上帝、而悖逆之、不守其法兮、
      verse: 56
    - text: 轉而背之、行詐如其列祖、變其趨向、如偏反之弓兮、
      verse: 57
    - text: 以崇邱激其怒、雕像攖其憤兮、
      verse: 58
    - text: 上帝聞之而怒、深惡以色列、
      verse: 59
    - text: 至離示羅之帷、人間所張之幕兮、
      verse: 60
    - text: 使其力被刦、付其榮於敵兮、
      verse: 61
    - text: 付其民於刃、而怒其業兮、
      verse: 62
    - text: 丁男爲火所焚、處女不聞喜歌兮、
      verse: 63
    - text: 祭司仆於刃、其嫠不號哭兮、
      verse: 64
    - text: 時主如人由寢而寤、勇士飲酒而呼兮、
      verse: 65
    - text: 擊退其敵、使之蒙羞不已兮、
      verse: 66
    - text: 屛却約瑟之幕、不選以法蓮支派、
      verse: 67
    - text: 乃選猶大支派、所愛之郇山兮、
      verse: 68
    - text: 建其聖室、如崇高之天、如永奠之地兮、
      verse: 69
    - text: 簡其僕大衞、出之於羊牢、
      verse: 70
    - text: 離哺乳之牝羊、使爲其民雅各之牧、其業以色列之牧兮、
      verse: 71
    - text: 於是以其心之正直牧之、以其手之巧妙導之兮、
      verse: 72
  - chapter: 79
    verses:
    - text: 上帝歟、外邦侵爾基業、汚爾聖殿、使耶路撒冷荒墟兮、
      verse: 1
    - text: 以爾僕之尸、飼天空之鳥、以聖民之肉、飼地上之獸兮、
      verse: 2
    - text: 耶路撒冷四周、血流如水、瘞埋無人兮、
      verse: 3
    - text: 我於鄰國爲辱、四周之人譏笑兮、
      verse: 4
    - text: 耶和華歟、何時而止、爾豈永怒、憤嫉如火之焚乎、
      verse: 5
    - text: 願傾爾怒於不識爾之邦、不籲爾名之國兮、
      verse: 6
    - text: 彼吞雅各、毀其居所兮、
      verse: 7
    - text: 勿念我祖之罪以罪我、我已底於至微、速以慈惠迎我兮、
      verse: 8
    - text: 拯我之上帝歟、因爾名之榮助我、以爾名之故救我、而贖我罪兮、
      verse: 9
    - text: 奚容異邦云、其上帝安在、敵流爾僕之血、尚其報之、使異邦知之、爲我目覩兮、
      verse: 10
    - text: 願俘囚之太息、達於爾前、以爾大能之臂、保存瀕死之人兮、
      verse: 11
    - text: 主歟、以鄰邦斥爾之詆毀、七倍反諸其身兮、
      verse: 12
    - text: 若然、則爾之民、卽爾草場之羊、必永久稱謝焉、揚爾聲譽、歷世弗替兮、
      verse: 13
  - chapter: 80
    verses:
    - text: 引約瑟如羣羊、以色列之牧者歟、尚其傾聽、坐基路伯上者、著其輝光兮、
      verse: 1
    - text: 在以法蓮便雅憫瑪拿西前、其奮爾力、來救我兮、
      verse: 2
    - text: 上帝歟、使我回轉、顯爾容光、我則獲救兮、○
      verse: 3
    - text: 萬軍之上帝耶和華歟、怒視爾民之祈、將至何時乎、
      verse: 4
    - text: 爾以淚爲糧而食之、以巨量之淚飲之兮、
      verse: 5
    - text: 使鄰邦爲我而爭、我敵相笑兮、
      verse: 6
    - text: 萬軍之上帝歟、使我回轉、顯爾容光、我則獲救兮、○
      verse: 7
    - text: 昔爾攜葡萄出埃及、逐異邦而植之、
      verse: 8
    - text: 爲之四周備地、蟠根甚深、蔓延遍地兮、
      verse: 9
    - text: 其影蔽山、其枝如上帝之香柏兮、
      verse: 10
    - text: 枝延及海、條至大河兮、
      verse: 11
    - text: 爾何毀其垣、任路人摘之、
      verse: 12
    - text: 林彘毀之、野獸齧之兮、
      verse: 13
    - text: 萬軍之上帝歟、求爾回轉、自天垂鑒、眷顧此樹兮、
      verse: 14
    - text: 保爾右手所植之株、爲己所固之枝兮、
      verse: 15
    - text: 今則被焚見伐、因爾怒容之責、至於滅亡兮、
      verse: 16
    - text: 爾之右手所成全、爲己所固之人子、願爾扶之以手兮、
      verse: 17
    - text: 我則不違離爾、求爾甦我、我則呼籲爾名兮、
      verse: 18
    - text: 萬軍之上帝耶和華歟、使我回轉、顯爾容光、我則獲救兮、
      verse: 19
  - chapter: 81
    verses:
    - text: 上帝爲我之力、其大聲謳歌之、向雅各之上帝、發其歡聲兮、
      verse: 1
    - text: 謳歌播鼗、執琴與瑟、
      verse: 2
    - text: 朔望節期、尚其吹角兮、
      verse: 3
    - text: 此乃以色列之例、雅各上帝之法兮、
      verse: 4
    - text: 彼出擊埃及時、於約瑟中、立此爲證、是日我聞所不識者之言兮、
      verse: 5
    - text: 曰、我脫其肩之擔、釋其手之筐兮、
      verse: 6
    - text: 爾遭難而呼我、我卽救爾、自雷霆隱處俞允爾、試爾於米利巴水兮、
      verse: 7
    - text: 我民歟、爾其聽之、我則戒爾、以色列歟、深願爾聽我兮、
      verse: 8
    - text: 爾中不可有他神、外族之神、勿崇拜兮、
      verse: 9
    - text: 我乃耶和華、爾之上帝、攜爾出埃及、爾張厥口、我卽充之兮、
      verse: 10
    - text: 惟我民不聽我聲、以色列不納我兮、
      verse: 11
    - text: 我則任其剛愎厥心、依己所謀而行兮、
      verse: 12
    - text: 深願我民聽我、以色列遵行我道兮、
      verse: 13
    - text: 我則速制其仇、反手以攻其敵兮、
      verse: 14
    - text: 憾耶和華者必屈服、我民其永存兮、
      verse: 15
    - text: 必以嘉麥食之、以磐石所出之蜜饜之兮、
      verse: 16
  - chapter: 82
    verses:
    - text: 上帝立於上帝會中、行鞫於諸神兮、
      verse: 1
    - text: 曰、爾曹聽訟不公、偏袒惡人、將至何時乎、
      verse: 2
    - text: 當爲孤貧伸寃、爲艱苦困乏者行義兮、
      verse: 3
    - text: 救援貧乏、脫於惡人之手兮、
      verse: 4
    - text: 惟彼不知不識、行於幽暗、地基動搖兮、
      verse: 5
    - text: 我曾謂爾爲神、咸爲至上者之子、
      verse: 6
    - text: 然爾必死、等於世人、顚仆同於他伯兮、
      verse: 7
    - text: 上帝歟、尚其興起、行鞫於世、以爾必得萬邦爲業兮、
      verse: 8
  - chapter: 83
    verses:
    - text: 上帝歟、勿靜默、上帝歟、勿緘口、勿寂然兮、
      verse: 1
    - text: 爾敵喧譁、憾爾者昂首兮、
      verse: 2
    - text: 彼詭謀以攻爾民、協議敵爾所藏者兮、
      verse: 3
    - text: 曰、其來絕之、不復爲國、使以色列之名、不復見憶兮、
      verse: 4
    - text: 彼和衷共議、結盟以抵爾兮、
      verse: 5
    - text: 卽以東以實瑪利之幕、摩押夏甲之人、
      verse: 6
    - text: 曁迦巴勒、亞捫、亞瑪力、非利士、爰及推羅居民兮、
      verse: 7
    - text: 亞述與之連和、爲羅得裔之臂兮、
      verse: 8
    - text: 爾其懲之、如待米甸、如在基順河、待西西拉與耶賓兮、
      verse: 9
    - text: 皆亡於隱多珥、爲地上糞土兮、
      verse: 10
    - text: 使其顯者、如俄立西伊伯、使其牧伯、如西巴撒慕拿兮、
      verse: 11
    - text: 彼云、其取上帝之牧場、以爲己業兮、
      verse: 12
    - text: 我上帝歟、使之如飛旋之塵埃、如風飄之草芥兮、
      verse: 13
    - text: 如焚林之火、如燎山之焰、
      verse: 14
    - text: 追之以烈風、驚之以雷雨兮、
      verse: 15
    - text: 耶和華歟、使之羞慚滿面、致尋爾名兮、
      verse: 16
    - text: 願其永久愧恥驚惶、慚怍滅亡兮、
      verse: 17
    - text: 俾知爾名耶和華者、在於寰宇、獨爲至高兮、
      verse: 18
  - chapter: 84
    verses:
    - text: 萬軍之耶和華歟、爾之帷幕、何其可愛兮、
      verse: 1
    - text: 我靈慕耶和華院宇、至於疲憊、我之心身、呼籲維生之上帝兮、
      verse: 2
    - text: 萬軍之耶和華、我王我上帝歟、雀得其室、燕得伏雛之巢、在爾壇側兮、
      verse: 3
    - text: 居爾室者福矣、必讚爾不已兮、
      verse: 4
    - text: 得力於爾、心嚮郇之大道、斯人其有福兮、
      verse: 5
    - text: 彼經流涕谷、變爲有泉之處、秋雨被以福祉兮、
      verse: 6
    - text: 彼衆行邁、其力遞增、各覲上帝於郇兮、
      verse: 7
    - text: 萬軍之上帝耶和華歟、垂聽我祈禱、雅各之上帝歟、傾耳以聽兮、
      verse: 8
    - text: 上帝我盾歟、尚其垂鑒、顧爾受膏者之面兮、
      verse: 9
    - text: 居爾院宇一日、愈於平居千日、寧在我上帝室爲閽、勝於居惡人之幕兮、
      verse: 10
    - text: 蓋耶和華上帝爲日爲盾、耶和華錫恩錫榮、於正行者、不靳嘉物兮、
      verse: 11
    - text: 萬軍之耶和華歟、恃爾之人、其有福兮、
      verse: 12
  - chapter: 85
    verses:
    - text: 耶和華歟、爾已施恩於爾地、反雅各之俘囚兮、
      verse: 1
    - text: 宥爾民之愆、蔽其諸罪兮、
      verse: 2
    - text: 蠲爾之忿、轉爾烈怒兮、
      verse: 3
    - text: 拯我之上帝歟、使我回轉、息怒於我兮、
      verse: 4
    - text: 怒我豈永久、延忿至萬世乎、
      verse: 5
    - text: 不復甦我、俾爾民因爾而歡樂乎、
      verse: 6
    - text: 耶和華歟、以爾慈惠示我、以爾拯救賜我兮、
      verse: 7
    - text: 上帝耶和華所諭、我願聽之、必言和平於民、卽其聖民、惟彼勿復妄爲兮、
      verse: 8
    - text: 主之拯救、邇於敬畏之者、致其榮光、著於我境兮、
      verse: 9
    - text: 慈惠與誠實相遇、公義與和平相親、
      verse: 10
    - text: 誠實由地而萌、公義自天而鑒、
      verse: 11
    - text: 耶和華必錫嘏、我之土壤、必出其產兮、
      verse: 12
    - text: 公義爲其先導、俾其足跡、爲當行之路兮、
      verse: 13
  - chapter: 86
    verses:
    - text: 耶和華歟、我乃貧乏、尚其傾聽俞允我兮、
      verse: 1
    - text: 我乃敬虔、尚其保存我命、我上帝歟、拯救恃爾之僕兮、
      verse: 2
    - text: 主歟、我終日呼籲爾、其矜憫我兮、
      verse: 3
    - text: 我仰望爾、其使爾僕之心歡悅兮、
      verse: 4
    - text: 蓋主乃善、樂行赦宥、呼籲爾者、盛施以慈惠兮、
      verse: 5
    - text: 耶和華歟、傾聽我祈禱、垂聽我懇求之聲兮、
      verse: 6
    - text: 我遭難之日呼籲爾、爾必俞允我兮、
      verse: 7
    - text: 主歟、諸神之中、無似爾者、爾之作爲、無可比擬兮、
      verse: 8
    - text: 主歟、爾所造之萬邦、必來拜於爾前、尊榮爾名兮、
      verse: 9
    - text: 蓋爾爲大、且行奇事、惟爾爲上帝兮、
      verse: 10
    - text: 耶和華歟、示我以爾道、我必遵行爾眞理、俾我一心、敬畏爾名兮、
      verse: 11
    - text: 主我之上帝歟、我必一心讚爾、永尊爾名兮、
      verse: 12
    - text: 爾施鴻慈於我、拯救我魂、免入最深之陰府兮、
      verse: 13
    - text: 上帝歟、驕傲之輩、起而攻我、強暴之黨、索我之命、目中無爾兮、
      verse: 14
    - text: 主歟、爾爲慈仁之上帝、遲於發怒、廣有慈惠誠實兮、
      verse: 15
    - text: 尚其顧而憫我、賜僕以力、救援爾婢之子兮、
      verse: 16
    - text: 示我休徵、俾憾我者視之而愧、以爾耶和華助我慰我兮、
      verse: 17
  - chapter: 87
    verses:
    - text: 維其基址、在於聖山、
      verse: 1
    - text: 耶和華喜愛郇門、逾於雅各諸室兮、
      verse: 2
    - text: 上帝之邑歟、有榮之事、指爾而言兮、
      verse: 3
    - text: 我必言及拉哈伯巴比倫、在識我者之中、非利士推羅古實、各有其人生於郇兮、
      verse: 4
    - text: 論郇必曰、此也彼也、生於其中、至高者必親堅斯邑兮、
      verse: 5
    - text: 耶和華錄萬民時、核其數曰、斯人生於彼兮、
      verse: 6
    - text: 歌者舞者、僉曰我之泉源、咸在於爾兮、
      verse: 7
  - chapter: 88
    verses:
    - text: 拯我之上帝耶和華歟、我於爾前、晝夜呼籲兮、
      verse: 1
    - text: 願我祈禱、達於爾前、尚其側耳、聽我呼籲兮、
      verse: 2
    - text: 我心充以患難、我命近於陰府、
      verse: 3
    - text: 列於就墓者中、若無助之人兮、
      verse: 4
    - text: 被擲於死者中、如見殺者臥於墓、爾不復垂念、絕於爾手兮、
      verse: 5
    - text: 爾置我於至深之坑、幽暗之處、深邃之域兮、
      verse: 6
    - text: 爾怒重壓我、爾以波濤困苦我兮、
      verse: 7
    - text: 使我相識疎遠、爲其所憎、我被禁錮、不得出兮、
      verse: 8
    - text: 因遭患難、我目昏眊、耶和華歟、我日籲爾、向爾舉手兮、
      verse: 9
    - text: 爾豈於死者顯奇行、幽魂詎起而讚爾乎、
      verse: 10
    - text: 爾之慈惠豈宣於幕中、爾之信實、豈傳於死域乎、
      verse: 11
    - text: 爾之奇行、豈見知於幽暗之所、爾之公義、豈見知於遺忘之地乎、
      verse: 12
    - text: 耶和華歟、我呼籲爾、侵晨祈禱、必達爾前兮、
      verse: 13
    - text: 耶和華歟、奚爲棄我、何掩面不我顧兮、
      verse: 14
    - text: 我自幼遭難而瀕死、遘爾威烈而迷亂兮、
      verse: 15
    - text: 爾之忿怒覆沒我、威烈滅絕我、
      verse: 16
    - text: 猶之波濤、終日環我、協同困我兮、
      verse: 17
    - text: 爾使我之良朋密友遠我、相譏隱匿於暗兮、
      verse: 18
  - chapter: 89
    verses:
    - text: 我必永歌耶和華之慈惠、以口傳爾信實、至於萬世兮、
      verse: 1
    - text: 我曾云慈惠必永立、爾之信實、建於諸天兮、○
      verse: 2
    - text: 我與所簡之人立約、對於我僕大衞宣誓兮、
      verse: 3
    - text: 必立爾裔於永久、堅爾位至萬世兮、
      verse: 4
    - text: 耶和華歟、諸天讚爾奇行、聖者會中、頌爾信實兮、
      verse: 5
    - text: 在於穹蒼、孰比耶和華、上帝子中、孰如耶和華乎、
      verse: 6
    - text: 彼在聖者會中爲神、極爲可畏、較環之者、尤爲可懼兮、
      verse: 7
    - text: 萬軍之上帝耶和華歟、孰爲有能、如爾耶和華、爾之信實、在於四周兮、
      verse: 8
    - text: 爾制海狂、波濤澎湃、爾平之兮、
      verse: 9
    - text: 爾擊破拉哈伯、等於被戮之人、以爾臂力潰爾敵兮、
      verse: 10
    - text: 諸天屬爾、地亦爾有、世與充其中者、爲爾所立兮、
      verse: 11
    - text: 南北爲爾所創、他泊黑門、因爾名而歡欣兮、
      verse: 12
    - text: 爾臂有能、爾手有力、爾之右手高舉兮、
      verse: 13
    - text: 爾位之基、惟公與義、慈惠誠實、行於爾前兮、
      verse: 14
    - text: 耶和華歟、得聞歡呼之聲、行於爾容光者、斯民其有福兮、
      verse: 15
    - text: 彼爲爾名、終日喜樂、在於爾義、得高舉兮、
      verse: 16
    - text: 爾爲其力之榮、緣爾之恩、我角高舉兮、
      verse: 17
    - text: 我儕之盾、屬耶和華、我儕之王、屬以色列之聖者兮、○
      verse: 18
    - text: 爾見異象、諭爾聖民曰、我以助力、畀有能者、高舉一人、自民所簡兮、
      verse: 19
    - text: 尋獲我僕大衞、膏以聖膏兮、
      verse: 20
    - text: 我手恆與之偕、我臂必增其力、
      verse: 21
    - text: 仇敵不得勒索之、惡黨不得困苦之兮、
      verse: 22
    - text: 我必擊仆其敵、撻憾之者兮、
      verse: 23
    - text: 我之信實慈惠、必與之偕、藉我之名、其角高舉兮、
      verse: 24
    - text: 我使其手及於海、右手至於河兮、
      verse: 25
    - text: 彼必呼我曰、爾爲我父、我之上帝、我拯救之磐石兮、
      verse: 26
    - text: 我必立之爲冢子、地上至高之王兮、
      verse: 27
    - text: 爲之永存我慈惠、堅定我盟約兮、
      verse: 28
    - text: 我必永延其裔、俾其位如天悠久兮、
      verse: 29
    - text: 如其子孫違棄我法度、不遵我律例、
      verse: 30
    - text: 玷辱我典章、不守我誡命、
      verse: 31
    - text: 我必以杖責其愆尤、以鞭懲其罪戾兮、
      verse: 32
    - text: 然我之慈惠、不盡追回、我之信實、不忍廢棄、
      verse: 33
    - text: 不爽我約、不易我口所出兮、
      verse: 34
    - text: 我指己聖而誓、一次而已、必不欺誑大衞兮、
      verse: 35
    - text: 其裔永存、其位在於我前、如日之久、
      verse: 36
    - text: 如月之恆、如上天之確證兮、○
      verse: 37
    - text: 惟爾怒爾受膏者、屛而棄之兮、
      verse: 38
    - text: 厭惡爾僕之約、褻其冕於地兮、
      verse: 39
    - text: 拆其藩籬、毀其保障、
      verse: 40
    - text: 路人皆攘奪之、爲鄰邦之辱兮、
      verse: 41
    - text: 爾舉其敵之右手、使其諸仇歡欣兮、
      verse: 42
    - text: 卻其兵刃、臨陳不使之卓立兮、
      verse: 43
    - text: 息其光輝、傾其國位於地兮、
      verse: 44
    - text: 促其幼日、被以羞恥兮、
      verse: 45
    - text: 耶和華歟、歷時何久、豈將永隱乎、爾怒如火之焚、何其久乎、
      verse: 46
    - text: 願爾垂念、我之時日、何其短促、爾造世人、使之何其虛幻兮、
      verse: 47
    - text: 何人生而不死、自拯其魂、脫於陰府之勢乎、
      verse: 48
    - text: 主歟、爾之慈惠、昔依信實、誓行於大衞者、今安在哉、
      verse: 49
    - text: 主歟、念爾諸僕之辱、念我所懷、多民加我之辱兮、
      verse: 50
    - text: 耶和華歟、爾敵所加之辱、卽辱爾受膏者之行蹤兮、○
      verse: 51
    - text: 當頌美耶和華、迄於永久、誠所願兮、誠所願兮、
      verse: 52
  - chapter: 90
    verses:
    - text: 主歟、爾爲我居所、歷世不易兮、
      verse: 1
    - text: 山岡尚未生出、寰區尚未造成、自亙古迄永久、爾爲上帝兮、
      verse: 2
    - text: 爾使人歸於土、曰爾世人其旋返兮、
      verse: 3
    - text: 自爾視之、千年如已逝之昨日、同於夜之一更兮、
      verse: 4
    - text: 爾衝人若大水、彼如寢寐、如朝生之草兮、
      verse: 5
    - text: 晨則萌芽滋長、夕則芟刈枯槁兮、
      verse: 6
    - text: 我儕因爾怒而消亡、緣爾忿而驚惶兮、
      verse: 7
    - text: 我之罪愆、爾陳之於目前、我之隱惡、爾顯之於容光兮、
      verse: 8
    - text: 我之時日、度於爾怒、畢我歲月、如歎息之發兮、
      verse: 9
    - text: 我之年數、乃爲七旬、如其強健、可至八旬、然其所誇、祇爲憂苦、其逝迅速、我去如飛兮、
      verse: 10
    - text: 孰識爾怒之勢、孰依畏爾之道、而知爾忿乎、
      verse: 11
    - text: 求爾教我計己之日、俾獲慧心兮、
      verse: 12
    - text: 耶和華歟、歷時何久、尚其回轉、悔心於爾僕兮、
      verse: 13
    - text: 使我侵晨飫爾慈惠、致我畢生歡欣喜樂兮、
      verse: 14
    - text: 依爾苦我之日、遘難之年、俾我喜樂兮、
      verse: 15
    - text: 顯爾作爲於爾僕、著爾榮光於其裔兮、
      verse: 16
    - text: 願我主上帝之恩臨我、尚其堅立我手所作、我手所作、堅立之兮、
      verse: 17
  - chapter: 91
    verses:
    - text: 居於至高者之密所、必恆在全能者之蔭下兮、
      verse: 1
    - text: 我論耶和華云、彼爲我避所、我保障、我所恃之上帝兮、
      verse: 2
    - text: 彼必拯爾、脫於捕鳥之網、疫癘之毒兮、
      verse: 3
    - text: 必覆爾以其羽、爾託庇其翼下、彼之誠實、乃盾乃干兮、
      verse: 4
    - text: 夜之驚駭、晝之飛矢、
      verse: 5
    - text: 暗中流行之疫癘、午間勦滅之災患、爾皆不懼兮、
      verse: 6
    - text: 仆於爾側者千、仆於爾右者萬、災不及爾兮、
      verse: 7
    - text: 惟得目覩、而觀惡人受報兮、
      verse: 8
    - text: 爾以耶和華爲避所、以至高者爲居所、
      verse: 9
    - text: 災禍不臨爾身、疫癘不近爾幕兮、
      verse: 10
    - text: 彼必爲爾命其使、佑爾於諸途兮、
      verse: 11
    - text: 扶爾以手、免爾足觸石兮、
      verse: 12
    - text: 爾必踏獅與虺、踐稚獅與蛇兮、
      verse: 13
    - text: 上帝曰、因其愛予、我必救援之、彼知我名、我必高舉之兮、
      verse: 14
    - text: 彼籲予、我必允之、彼遭難、我必偕之、救援而尊榮之兮、
      verse: 15
    - text: 必以遐齡愜之、以我拯救示之兮、
      verse: 16
  - chapter: 92
    verses:
    - text: 稱謝耶和華、歌頌至高者之名、斯爲美兮、
      verse: 1
    - text: 朝宣爾之慈惠、夕彰爾之信實、
      verse: 2
    - text: 用十絃之樂器與瑟、以琴清肅之聲和之兮、
      verse: 3
    - text: 耶和華歟、爾以所爲、使我悅懌、我因爾手所作、而歡呼兮、
      verse: 4
    - text: 耶和華歟、爾經營何其大、爾意綦深兮、
      verse: 5
    - text: 愚蠢者弗知、蒙昧者不明乎此兮、
      verse: 6
    - text: 惡人發生如草、作慝者興盛、無非使之恆亡兮、
      verse: 7
    - text: 耶和華歟、惟爾崇高、永世靡曁兮、
      verse: 8
    - text: 耶和華歟、爾敵將亡、惡黨必散兮、
      verse: 9
    - text: 惟爾使我昂角如兕、我乃新膏所膏兮、
      verse: 10
    - text: 我敵遭報、我得目覩、攻我之惡黨受罰、我已耳聞兮、
      verse: 11
    - text: 義人必暢茂如椶樹、生長如利巴嫩之香柏兮、
      verse: 12
    - text: 植於耶和華室、盛於我上帝院兮、
      verse: 13
    - text: 暮年猶結其實、汁滿而色青兮、
      verse: 14
    - text: 以彰耶和華之正直、彼乃我之磐石、無有不義兮、
      verse: 15
  - chapter: 93
    verses:
    - text: 耶和華秉權、自被威嚴、耶和華以力爲衣、以力自束、世界堅立、永不動搖兮、
      verse: 1
    - text: 爾位亙古堅立、爾自太古而有兮、
      verse: 2
    - text: 耶和華歟、波濤洶湧、波濤漰渤、波濤澎湃、
      verse: 3
    - text: 耶和華有能、巍巍在上、越於大水之漰渤、滄海之激浪兮、
      verse: 4
    - text: 耶和華歟、爾法至實、爾室宜其爲聖、迄於永久兮、
      verse: 5
  - chapter: 94
    verses:
    - text: 耶和華歟、爾乃報復之上帝、報復之上帝歟、尚其顯著兮、
      verse: 1
    - text: 鞫世者歟、尚其興起、使驕者受應得之報兮、
      verse: 2
    - text: 耶和華歟、惡人歡呼、將至何時、伊於胡底兮、
      verse: 3
    - text: 彼乃喋喋、出言傲慢、作惡者皆自誇兮、
      verse: 4
    - text: 耶和華歟、彼壓制爾民、困苦爾業、
      verse: 5
    - text: 殺嫠婦、戮覉旅、屠孤兒、
      verse: 6
    - text: 乃曰耶和華不及見、雅各之上帝不介意兮、
      verse: 7
    - text: 愚蠢之民、爾其思之、蒙昧之輩、何時爲智乎、
      verse: 8
    - text: 造耳者豈無聞、製目者豈無見乎、
      verse: 9
    - text: 教誨列邦者、豈不懲責、以智訓人者、豈無知識乎、
      verse: 10
    - text: 人之意念爲虛、耶和華知之兮、
      verse: 11
    - text: 耶和華歟、爾所懲責、訓以律者、其有福兮、
      verse: 12
    - text: 脫之於患難、錫之以綏安、迨爲惡人掘阱兮、
      verse: 13
    - text: 耶和華不棄其民、不遺其業兮、
      verse: 14
    - text: 行鞫必歸公義、心正者遵循之兮、
      verse: 15
    - text: 行惡者、孰爲我起而攻之、作慝者、孰爲我立而敵之、
      verse: 16
    - text: 微耶和華助我、我則速歸幽寂兮、
      verse: 17
    - text: 耶和華歟、我曰我足滑跌時、爾之慈惠扶我兮、
      verse: 18
    - text: 我懷多慮、爾之慰藉娛我兮、
      verse: 19
    - text: 奸惡在位、藉律作慝、豈能與爾交通乎、
      verse: 20
    - text: 彼乃集攻義人、定無辜之罪兮、
      verse: 21
    - text: 惟耶和華爲我高臺、我上帝爲我託庇之磐石兮、
      verse: 22
    - text: 乃以其罪加之、必因其惡絕之、耶和華我上帝、必絕之兮、
      verse: 23
  - chapter: 95
    verses:
    - text: 其來歌頌耶和華、向救我之磐石歡呼兮、
      verse: 1
    - text: 以稱謝詣其前、以詩歌向之歡呼兮、
      verse: 2
    - text: 蓋耶和華爲大神、爲大君、超越諸神兮、
      verse: 3
    - text: 地之隱處在其手、山之高處亦屬之、
      verse: 4
    - text: 滄海爲其所有、乃其所造、陸地其手所甄陶兮、
      verse: 5
    - text: 其來鞠躬而拜、跪於造我之耶和華前兮、
      verse: 6
    - text: 彼乃我上帝、我儕爲其所牧之民、手下之羊、願爾今聽其言兮、
      verse: 7
    - text: 勿剛愎乃心、如在米利巴、在曠野瑪撒之日兮、
      verse: 8
    - text: 維時、爾祖見我所爲、猶探我試我兮、
      verse: 9
    - text: 歷年四十、我厭此代曰、斯民心迷、未識我途兮、
      verse: 10
    - text: 故我怒而誓曰、彼必不得入我安息兮、
      verse: 11
  - chapter: 96
    verses:
    - text: 爾其向耶和華唱新歌、全地歌頌耶和華兮、
      verse: 1
    - text: 謳歌耶和華、頌讚其名、日宣其拯救兮、
      verse: 2
    - text: 述其尊榮於列邦、道其奇行於萬民兮、
      verse: 3
    - text: 蓋耶和華爲大、宜宏讚美、超越諸神、宜切敬畏兮、
      verse: 4
    - text: 列邦之神、盡屬虛無、惟耶和華創造諸天兮、
      verse: 5
    - text: 尊榮威嚴、在於其前、能力光華、顯於聖所兮、
      verse: 6
    - text: 萬民諸族歟、當以尊榮能力歸於耶和華、咸歸於耶和華兮、
      verse: 7
    - text: 以耶和華名應得之榮歸之、奉禮入其院宇兮、
      verse: 8
    - text: 當衣聖服、崇拜耶和華、全地戰慄於其前兮、
      verse: 9
    - text: 宣告列邦曰、耶和華秉權、世界堅立、不至動搖、彼必秉公、以鞫萬民兮、
      verse: 10
    - text: 諸天其歡、大地其喜、海及充其中者、悉揚厥聲兮、
      verse: 11
    - text: 田與其中所有、尚其歡欣、林間諸木、則歡呼於耶和華前兮、
      verse: 12
    - text: 蓋彼將臨、行鞫於地、以公義鞫斯世、以誠實鞫萬民兮、
      verse: 13
  - chapter: 97
    verses:
    - text: 耶和華秉權、大地其懽忭、羣島其喜樂兮、
      verse: 1
    - text: 密雲黑暗環之、仁義公平、爲其位之基兮、
      verse: 2
    - text: 火燎其前、焚四周之敵兮、
      verse: 3
    - text: 其電照耀世界、大地見之而顫兮、
      verse: 4
    - text: 山嶽如蠟銷鎔、因其見耶和華、全地之主兮、
      verse: 5
    - text: 諸天宣其義、諸民見其榮兮、
      verse: 6
    - text: 凡奉雕像、以虛無自誇者、願其蒙羞、爾諸神歟、敬拜上帝兮、
      verse: 7
    - text: 耶和華歟、郇民聞爾行鞫而喜、猶大之女、因之而樂兮、
      verse: 8
    - text: 耶和華歟、爾乃至高、超乎全地、爾被尊崇、越於諸神兮、
      verse: 9
    - text: 愛耶和華者歟、爾其惡惡、彼保聖民之命、拯之於惡人手兮、
      verse: 10
    - text: 光輝爲行義者而佈、喜樂爲心正者所獲、
      verse: 11
    - text: 爾義人歟、緣耶和華而喜、爲其聖名而稱謝兮、
      verse: 12
  - chapter: 98
    verses:
    - text: 爾其向耶和華唱新歌、以其行奇事、彼之右手聖臂施救兮、
      verse: 1
    - text: 耶和華顯其拯救、彰其公義於列邦兮、
      verse: 2
    - text: 對以色列家之慈惠信實、彼記憶之、地之四極、咸見我上帝之拯救兮、
      verse: 3
    - text: 全地其向耶和華歡呼、發聲歌詠、而頌讚之兮、
      verse: 4
    - text: 鼓琴歌頌耶和華、以琴與和諧之聲兮、
      verse: 5
    - text: 和以角笳之聲、歡呼於大君耶和華前兮、
      verse: 6
    - text: 海及充其中者、世與居其間者、悉揚厥聲兮、
      verse: 7
    - text: 波濤鼓掌、山嶽應之、歡呼於耶和華前兮、
      verse: 8
    - text: 蓋彼將臨、行鞫於地、以公義鞫斯世、以中正鞫萬民兮、
      verse: 9
  - chapter: 99
    verses:
    - text: 耶和華秉權、萬民其戰慄、彼居基路伯上、大地其震動兮、
      verse: 1
    - text: 耶和華在郇爲大、超越萬民兮、
      verse: 2
    - text: 其名大而可畏、宜頌讚之、彼乃爲聖兮、○
      verse: 3
    - text: 王有能力、而好公平、建立中正、在雅各家秉公行義兮、
      verse: 4
    - text: 尊崇我上帝耶和華、於其足几前敬拜之、彼乃爲聖兮、○
      verse: 5
    - text: 其祭司中、有摩西亞倫、呼籲其名者中、有撒母耳、彼衆呼籲耶和華、蒙其俞允兮、
      verse: 6
    - text: 在雲柱中諭之、彼衆守其法度、遵其所賜之典章兮、
      verse: 7
    - text: 耶和華我上帝歟、爾俞允之、爲其行赦之上帝、然猶報其所行兮、
      verse: 8
    - text: 尊崇我上帝耶和華、敬拜於其聖山、蓋我上帝耶和華爲聖兮、
      verse: 9
  - chapter: 100
    verses:
    - text: 全地其向耶和華歡呼、
      verse: 1
    - text: 欣喜而奉耶和華、謳歌而詣其前兮、
      verse: 2
    - text: 當知耶和華爲上帝、彼乃造我、我亦屬之、我爲其民、爲其牧場之羊兮、
      verse: 3
    - text: 以稱謝入其門、以讚美入其院、感謝其恩、頌美其名兮、
      verse: 4
    - text: 蓋耶和華乃善、其慈惠永存、其信實萬世不易兮、
      verse: 5
  - chapter: 101
    verses:
    - text: 我必謳歌慈惠公義、耶和華歟、我歌頌爾兮、
      verse: 1
    - text: 我致志於純全之道、爾何時臨蒞我、必以純全之心、行於家庭兮、
      verse: 2
    - text: 卑陋之事、我不寓目、偏僻之行、我所深惡、不沾我躬兮、
      verse: 3
    - text: 邪曲之心、我必遠之、奸惡之事、我不識之兮、
      verse: 4
    - text: 潛毀其鄰者、我必絕之、目高心傲者、我不容之兮、
      verse: 5
    - text: 境內忠誠之民、我目顧之、令其與我偕居、行純全之道者、必服事我兮、
      verse: 6
    - text: 行詐者不得居於我室、言誑者不得立於我前、
      verse: 7
    - text: 境內惡人、我每晨必殄之、作慝之輩、必絕於耶和華之邑兮、
      verse: 8
  - chapter: 102
    verses:
    - text: 耶和華歟、聽我祈禱、使我呼籲達於爾前兮、
      verse: 1
    - text: 我遭難之日、勿向我掩面、我呼籲之時、其向我側耳、速允我兮、
      verse: 2
    - text: 我之時日、如烟之消、我之骸骨、如炬之焚兮、
      verse: 3
    - text: 我心被傷、如草枯槁、以至忘餐兮、
      verse: 4
    - text: 發聲呻吟、膚革貼骨兮、
      verse: 5
    - text: 我如曠野之鵜鶘、荒墟之鴟鴞兮、
      verse: 6
    - text: 醒而不寐、如屋頂之孤雀兮、
      verse: 7
    - text: 我敵終日詆我、狂待我者、指我而詛兮、
      verse: 8
    - text: 我食灰如餅、和淚而飲兮、
      verse: 9
    - text: 因爾忿恚震怒、取我而擲之兮、
      verse: 10
    - text: 我日如晷延長、我躬如草枯槁兮、○
      verse: 11
    - text: 耶和華歟、惟爾永存、爾誌歷世弗替兮、
      verse: 12
    - text: 爾將興起、矜憫郇邑、今屆撫恤之時、定期已至兮、
      verse: 13
    - text: 爾僕悅其石、而惜其土兮、
      verse: 14
    - text: 列邦必敬畏耶和華名、地上諸王、敬畏爾榮兮、
      verse: 15
    - text: 蓋耶和華建築郇邑、見於其榮兮、
      verse: 16
    - text: 垂念貧者之禱、不輕視其祈兮、
      verse: 17
    - text: 此言必爲後人錄之、將來受造之民、必頌讚耶和華兮、
      verse: 18
    - text: 蓋耶和華自聖所高處垂鑒、自天俯視下土兮、
      verse: 19
    - text: 聽俘囚之欷歔、釋瀕死之人兮、
      verse: 20
    - text: 俾人宣耶和華名於郇、播其聲譽於耶路撒冷、
      verse: 21
    - text: 在萬民諸國會集、崇事耶和華之時兮、
      verse: 22
    - text: 彼於中道、敗我精力、促我時日兮、
      verse: 23
    - text: 我曰、我上帝歟、爾年歷萬世、勿使我中年而逝兮、
      verse: 24
    - text: 上古爾奠地基、諸天爾手所造兮、
      verse: 25
    - text: 斯必滅沒、惟爾恆存、此皆如衣漸舊、爾將易之如服、則俱改變兮、
      verse: 26
    - text: 惟爾不易、爾年無盡兮、
      verse: 27
    - text: 爾僕之子必恆存、其裔堅立於爾前兮、
      verse: 28
  - chapter: 103
    verses:
    - text: 我心當頌美耶和華、我衷所有、頌其聖名兮、
      verse: 1
    - text: 我心當頌美耶和華、勿忘其恩澤兮、
      verse: 2
    - text: 彼宥爾諸愆、醫爾諸疾兮、
      verse: 3
    - text: 贖爾命於死亡、冠爾以仁愛慈惠兮、
      verse: 4
    - text: 錫以嘉物、饜爾所欲、俾爾反少如鷹兮、
      verse: 5
    - text: 耶和華行義事、爲受虐者伸寃兮、
      verse: 6
    - text: 以其經營示摩西、以其作爲示以色列人兮、
      verse: 7
    - text: 耶和華乃仁慈矜憫、遲於發怒、富有慈惠兮、
      verse: 8
    - text: 不恆置辯、不永懷怒兮、
      verse: 9
    - text: 未依我罪相待、未循我愆施報兮、
      verse: 10
    - text: 在於敬畏之者、慈惠之大、如天之高於地兮、
      verse: 11
    - text: 去我罪愆、如東之遠於西兮、
      verse: 12
    - text: 敬畏之者、耶和華矜憫之、如父之恤其子兮、
      verse: 13
    - text: 蓋知我之體質、念我爲塵土兮、
      verse: 14
    - text: 維彼世人、其日如草、其生如野花兮、
      verse: 15
    - text: 一經風過、卽歸烏有、其地不復識之兮、
      verse: 16
    - text: 惟敬畏耶和華、守其約、憶其律、而遵行者、耶和華之慈惠加之、其義施於子孫、自亙古至永久兮、
      verse: 17
    - text: 惟敬畏耶和華、守其約、憶其律、而遵行者、耶和華之慈惠加之、其義施於子孫、自亙古至永久兮、
      verse: 18
    - text: 耶和華之位立於天、其權統萬有兮、
      verse: 19
    - text: 具有能力、成其旨、聽其命之諸使歟、其頌美耶和華、
      verse: 20
    - text: 爲其役、行其旨之諸軍歟、其頌美耶和華、
      verse: 21
    - text: 凡其所造、在其所轄之區、其頌美耶和華、我心頌美耶和華兮、
      verse: 22
  - chapter: 104
    verses:
    - text: 我心當頌美耶和華、我上帝耶和華歟、爾爲至大、衣以尊榮威嚴兮、
      verse: 1
    - text: 被光華如衣、布穹蒼如幬兮、
      verse: 2
    - text: 安樓閣之棟於水中、以雲爲輿、馭風之翼而行兮、
      verse: 3
    - text: 以風爲使、以火爲役兮、
      verse: 4
    - text: 奠地之基、永不動搖兮、
      verse: 5
    - text: 以淵覆之、有若衣服、水高於山兮、
      verse: 6
    - text: 爾叱咤發、水卽奔逃、爾雷聲作、水卽迅逝兮、
      verse: 7
    - text: 山乃出、谷乃陷、水歸爾所定之區兮、
      verse: 8
    - text: 爾立厥界、俾不踰越、不復返而覆地兮、
      verse: 9
    - text: 使泉湧於陵谷、流於山間兮、
      verse: 10
    - text: 飲田原之獸、解野驢之渴兮、
      verse: 11
    - text: 飛鳥棲於水濱、鳴於樹枝兮、
      verse: 12
    - text: 彼自其閣、灌漑山岡、緣其功效、大地饒足兮、
      verse: 13
    - text: 生草萊以飼六畜、備菜蔬以供人需、俾穀產於地兮、
      verse: 14
    - text: 又備酒醴以悅人心、膏油以澤人面、糗糧以固人志兮、
      verse: 15
    - text: 耶和華之林木、所植利巴嫩之香柏、足沾雨澤兮、
      verse: 16
    - text: 鳥構巢其中、鶴以松爲室兮、
      verse: 17
    - text: 野羊處於高山、沙番藏於巖石兮、
      verse: 18
    - text: 彼立月以定時、日知其入兮、
      verse: 19
    - text: 造暗爲夜、林間百獸潛出兮、
      verse: 20
    - text: 稚獅咆哮以攫物、向上帝求食兮、
      verse: 21
    - text: 日出獸藏、偃臥於穴兮、
      verse: 22
    - text: 人出而作、勤勞至暮兮、
      verse: 23
    - text: 耶和華歟、爾之造作何其多、皆以智慧而成、寰宇充爾財物兮、
      verse: 24
    - text: 海大且廣、動物無數、小大咸有兮、
      verse: 25
    - text: 其中舟楫往來、鱷魚游泳、爲爾所造兮、
      verse: 26
    - text: 斯皆望爾、依時食之、
      verse: 27
    - text: 爾予之、彼取之、爾旣張手、彼飫嘉物兮、
      verse: 28
    - text: 爾旣掩面、彼則驚惶、爾斷其氣、彼卽死亡、歸於塵土兮、
      verse: 29
    - text: 爾遣爾神、彼乃受造、爾使地面更新兮、
      verse: 30
    - text: 願耶和華之榮永存、願耶和華悅其所造兮、
      verse: 31
    - text: 彼視地、地則顫動、彼捫山、山則發煙兮、
      verse: 32
    - text: 我畢生謳歌耶和華、我生存之日、歌頌我上帝兮、
      verse: 33
    - text: 我之思念、願彼以爲甘美、我因耶和華而樂兮、
      verse: 34
    - text: 願罪人滅於地上、願惡人歸於烏有、我心當頌美耶和華、爾曹其讚揚耶和華兮、
      verse: 35
  - chapter: 105
    verses:
    - text: 其稱謝耶和華、呼籲其名、以其作爲普告萬民兮、
      verse: 1
    - text: 謳歌之、頌美之、道其奇行兮、
      verse: 2
    - text: 以其聖名爲榮、凡求耶和華者、心宜歡悅兮、
      verse: 3
    - text: 求耶和華、與其能力、恆尋其面兮、
      verse: 4
    - text: 其僕亞伯拉罕之裔、所選雅各子孫歟、念其所行奇事異蹟、及其口之讞兮、
      verse: 5
    - text: 其僕亞伯拉罕之裔、所選雅各子孫歟、念其所行奇事異蹟、及其口之讞兮、
      verse: 6
    - text: 彼乃耶和華、我之上帝、行鞫於全地兮、
      verse: 7
    - text: 永念其約、所諭之言、千代不忘、
      verse: 8
    - text: 卽與亞伯拉罕所立之約、對以撒所發之誓、
      verse: 9
    - text: 且於雅各爲定例、於以色列爲永約兮、
      verse: 10
    - text: 曰、我必錫爾以迦南地、爲爾所得之業兮、
      verse: 11
    - text: 當時人寡、其數無幾、旅於斯土兮、
      verse: 12
    - text: 由此族游於彼族、自此國至於彼國、
      verse: 13
    - text: 上帝不容人虐遇之、因之譴責列王兮、
      verse: 14
    - text: 曰、我受膏者、勿犯之、我之先知、勿傷之、
      verse: 15
    - text: 令饑饉臨於斯土、盡絕所恃之糧兮、
      verse: 16
    - text: 遣人爲其先導、約瑟被鬻爲奴兮、
      verse: 17
    - text: 其足傷於柱、其身入於鐵兮、
      verse: 18
    - text: 耶和華以其言試之、迨其應驗兮、
      verse: 19
    - text: 治民之王、遣人釋之、俾其自由兮、
      verse: 20
    - text: 立爲冢宰、治其所有兮、
      verse: 21
    - text: 隨意約束羣臣、以智訓迪耆老兮、
      verse: 22
    - text: 以色列遂至埃及、雅各旅於含地、
      verse: 23
    - text: 上帝繁衍其民、使強於敵兮、
      verse: 24
    - text: 然轉敵人之心、俾憾其民、詭待其僕兮、
      verse: 25
    - text: 爰遣其僕摩西、與所選之亞倫、
      verse: 26
    - text: 顯神蹟於敵中、著異能於含地兮、
      verse: 27
    - text: 召彼晦冥、使地幽暗、未違其言兮、
      verse: 28
    - text: 變水爲血、殄其鱗族兮、
      verse: 29
    - text: 青蛙羣集其地、入於王之宮室兮、
      verse: 30
    - text: 發言而蠅羣集、蚋遍四境兮、
      verse: 31
    - text: 雨雹爲雨、降火於地兮、
      verse: 32
    - text: 擊其葡萄、與無花果、毀傷境內林木兮、
      verse: 33
    - text: 發言而蝗至止、蚱蜢無數兮、
      verse: 34
    - text: 食盡田蔬、嚙徧土產兮、
      verse: 35
    - text: 擊其國中長子、壯時所首生兮、
      verse: 36
    - text: 導民而出、攜金與銀、其支派中、無一荏弱之人兮、
      verse: 37
    - text: 埃及恐懼、見其出而悅懌兮、
      verse: 38
    - text: 上帝布雲爲蓋、夜燭以火兮、
      verse: 39
    - text: 應其所求、使鶉至止、飽以天糧兮、
      verse: 40
    - text: 闢磐石而水湧、流入旱地若河兮、
      verse: 41
    - text: 蓋憶其聖言、及其僕亞伯拉罕兮、
      verse: 42
    - text: 導民欣然而出、選民謳歌而出兮、
      verse: 43
    - text: 賜以列邦之地、異族勞而備者、承之爲業兮、
      verse: 44
    - text: 欲彼遵其律、守其法、爾其頌美耶和華兮、
      verse: 45
  - chapter: 106
    verses:
    - text: 爾其頌美耶和華、稱謝耶和華、以其爲善、慈惠永存兮、
      verse: 1
    - text: 孰克述耶和華之能事、播其聲譽乎、
      verse: 2
    - text: 凡秉公正、與常行公義者、其有福兮、
      verse: 3
    - text: 耶和華歟、以爾待民之恩惠念我、以爾拯救顧我兮、
      verse: 4
    - text: 俾我見爾選民之昌、致樂爾民之樂、與爾業共其榮兮、○
      verse: 5
    - text: 我與列祖同干罪戾、行邪作惡兮、
      verse: 6
    - text: 我列祖在埃及、不明爾異蹟、不憶爾厚惠、乃於紅海悖逆兮、
      verse: 7
    - text: 然彼緣其名而救之、彰厥大能兮、
      verse: 8
    - text: 爰叱紅海、其海乃涸、導之涉深、如履原野兮、
      verse: 9
    - text: 援之於憾者之手、贖之於敵人之手兮、
      verse: 10
    - text: 水淹其敵、靡有孑遺兮、
      verse: 11
    - text: 民信其言、而歌頌之兮、
      verse: 12
    - text: 遽爾忘其作爲、不俟其旨兮、
      verse: 13
    - text: 在曠野縱其欲、在荒原試上帝兮、
      verse: 14
    - text: 遂以所求賜之、惟使其神衰弱兮、
      verse: 15
    - text: 民在營中、媢嫉摩西、及耶和華之聖者亞倫兮、
      verse: 16
    - text: 地則坼裂、吞大坍、掩亞比蘭黨兮、
      verse: 17
    - text: 火爇其黨、焰焚惡人兮、
      verse: 18
    - text: 民在何烈製犢、崇拜鑄像兮、
      verse: 19
    - text: 如是以彼之榮、易爲嚙芻之牛像兮、
      verse: 20
    - text: 忘其救者上帝、行大事於埃及、
      verse: 21
    - text: 施異蹟於含地、行可畏之事於紅海兮、
      verse: 22
    - text: 是以上帝有言、必翦滅之、惟所選之摩西、當其衝、立其前、挽回其怒、免行翦滅兮、
      verse: 23
    - text: 民亦蔑視美地、不信其言、
      verse: 24
    - text: 在幕中出怨言、弗聽耶和華命兮、
      verse: 25
    - text: 彼遂舉手而誓曰、必仆之於野、
      verse: 26
    - text: 踣其裔於列國、散之於各地兮、
      verse: 27
    - text: 民亦契於巴力毘珥、食祭死物之品兮、
      verse: 28
    - text: 如是而行、致激厥怒、疫癘流行其中兮、
      verse: 29
    - text: 時非尼哈起而行罰、瘟災以息兮、
      verse: 30
    - text: 此爲其義、歷世靡曁兮、
      verse: 31
    - text: 民在米利巴水、復干厥怒、累及摩西兮、
      verse: 32
    - text: 因民悖逆其神、彼則口出躁言兮、
      verse: 33
    - text: 民亦不遵耶和華命、滅絕異邦、
      verse: 34
    - text: 乃與諸族雜處、習其行爲兮、
      verse: 35
    - text: 事其偶像、爲己網羅兮、
      verse: 36
    - text: 獻其子女、以祭鬼神兮、
      verse: 37
    - text: 流無辜之血、卽其子女之血、以祭迦南偶像、其地爲血所汚兮、
      verse: 38
    - text: 緣其所行自汚、所爲徇欲兮、
      verse: 39
    - text: 於是耶和華忿怒其民、厭惡己業兮、
      verse: 40
    - text: 付於異邦之手、憾之者制之兮、
      verse: 41
    - text: 厥敵虐之、俾服其手下兮、
      verse: 42
    - text: 上帝屢援之、惟彼謀逆、因其罪戾、至於卑微兮、
      verse: 43
    - text: 然猶聽其呼籲、恤其患難兮、
      verse: 44
    - text: 爲之記憶其約、依其厚惠、而回厥意兮、
      verse: 45
    - text: 使於虜之者、得蒙矜恤兮、○
      verse: 46
    - text: 耶和華我上帝歟、尚其救我、自列邦集我、俾稱揚爾聖名、誇耀爾聲譽兮、
      verse: 47
    - text: 以色列之上帝耶和華、當頌美之、自亙古迄永久、衆民宜曰、誠所願也、爾其頌美耶和華兮、
      verse: 48
  - chapter: 107
    verses:
    - text: 當稱謝耶和華、以其爲善、慈惠永存兮、
      verse: 1
    - text: 耶和華所贖之民、贖自敵手者、當言此兮、
      verse: 2
    - text: 自列邦集之、自東自西、自南自北兮、○
      verse: 3
    - text: 彼流離於曠野、在荒原之途、未見可居之邑兮、
      verse: 4
    - text: 載饑載渴、其心昏憒兮、
      verse: 5
    - text: 患難之時、呼籲耶和華、遂援之於困苦兮、
      verse: 6
    - text: 導之行於直道、使往可居之邑兮、
      verse: 7
    - text: 願人稱謝耶和華、因其有慈惠、及爲世人行奇事兮、
      verse: 8
    - text: 仰慕之心、使之饜足、飢餒之心、飫以嘉物兮、○
      verse: 9
    - text: 居幽暗死蔭者、拘以困苦、縶以鐵索兮、
      verse: 10
    - text: 因其違上帝之言、蔑至上者之旨兮、
      verse: 11
    - text: 故以勞苦抑其心、彼乃顚躓、輔助無人兮、
      verse: 12
    - text: 患難之時、呼籲耶和華、遂援之於困苦兮、
      verse: 13
    - text: 導出幽暗死蔭、斷其縶維兮、
      verse: 14
    - text: 願人稱謝耶和華、因其有慈惠、及爲世人行奇事兮、
      verse: 15
    - text: 毀其銅門、斷其鐵楗兮、○
      verse: 16
    - text: 愚人因其愆尤罪戾、罹於禍患兮、
      verse: 17
    - text: 其心厭諸食物、近於死門兮、
      verse: 18
    - text: 患難之時、呼籲耶和華、遂援之於困苦兮、
      verse: 19
    - text: 出言醫之、援之於死亡兮、
      verse: 20
    - text: 願人稱謝耶和華、因其有慈惠、及爲世人行奇事兮、
      verse: 21
    - text: 獻稱謝以爲祭、謳歌宣其作爲兮、○
      verse: 22
    - text: 乘舟航海、營業於巨浸者、
      verse: 23
    - text: 得見耶和華之作爲、及其奇事、在於深淵兮、
      verse: 24
    - text: 發命令、起狂風、波浪翻騰兮、
      verse: 25
    - text: 其人上至穹蒼、下至深淵、因其遭禍、厥心消融兮、
      verse: 26
    - text: 搖曳不定、蹩躠有若醉人、計窮智盡兮、
      verse: 27
    - text: 患難之時、呼籲耶和華、遂援之於困苦兮、
      verse: 28
    - text: 息其狂風、平其波浪兮、
      verse: 29
    - text: 人因寧靖而喜、引至欲往之泊所兮、
      verse: 30
    - text: 願人稱謝耶和華、因其有慈惠、及爲世人行奇事兮、
      verse: 31
    - text: 在民衆會中尊祟之、在長老聚所頌美之兮、○
      verse: 32
    - text: 彼變江河爲曠野、源泉爲燥土、
      verse: 33
    - text: 沃壤爲鹵地、皆因居民之罪兮、
      verse: 34
    - text: 彼變曠野爲水澤、旱地爲源泉兮、
      verse: 35
    - text: 使飢者處之、建可居之邑兮、
      verse: 36
    - text: 耕種田畝、栽植葡萄、獲其所產兮、
      verse: 37
    - text: 錫以福祉、俾其繁衍、不容牲畜鮮少兮、
      verse: 38
    - text: 厥後復遭暴虐、患難憂苦、民乃減少、而卑抑兮、
      verse: 39
    - text: 彼加凌辱於君王、使其流離於野、無路可循兮、
      verse: 40
    - text: 惟脫貧人於患難、置之高處、俾有家屬成羣兮、
      verse: 41
    - text: 正人見之欣喜、惡者口塞兮、
      verse: 42
    - text: 智者注意斯事、思念耶和華之慈惠兮、
      verse: 43
  - chapter: 108
    verses:
    - text: 上帝歟、我心堅定、必以我靈謳歌頌美兮、
      verse: 1
    - text: 琴瑟其興、我企望黎明兮、
      verse: 2
    - text: 耶和華歟、我必於諸民中稱謝爾、於列邦中歌頌爾、
      verse: 3
    - text: 爾之慈惠峻極於天、誠實及於霄漢兮、
      verse: 4
    - text: 上帝歟、願爾崇高越於諸天、尊榮越於全地兮、
      verse: 5
    - text: 求爾俞允我、拯以右手、俾爾所愛者得釋兮、
      verse: 6
    - text: 上帝以其聖而言曰、我必歡欣、分割示劍、勘丈疎割谷兮、
      verse: 7
    - text: 基列屬我、瑪拿西亦屬我、以法蓮爲我首鎧、猶大爲我杖兮、
      verse: 8
    - text: 摩押爲我浴盤、將於以東而投我屨、我因非利士而歡呼兮、
      verse: 9
    - text: 誰導我入堅城、誰引我至以東兮、
      verse: 10
    - text: 上帝歟、爾非棄我乎、上帝歟、爾不與我軍偕出兮、
      verse: 11
    - text: 求爾助我攻敵、人之輔助、乃徒然兮、
      verse: 12
    - text: 我恃上帝毅然而行、彼乃踐踏我敵兮、
      verse: 13
  - chapter: 109
    verses:
    - text: 我所頌美之上帝歟、勿緘默兮、
      verse: 1
    - text: 惡人與詭詐者、啟口攻我、以欺誑之舌語我兮、
      verse: 2
    - text: 以憾恨之言環我、無端攻我兮、
      verse: 3
    - text: 我惟祈禱是務、彼爲我敵、以報我愛兮、
      verse: 4
    - text: 以惡報我善、以惡報我愛兮、
      verse: 5
    - text: 願爾委一惡人制之、置一仇敵立其右兮、
      verse: 6
    - text: 彼受鞫時、願其負罪而出、彼之祈禱、反爲咎戾兮、
      verse: 7
    - text: 願其時日無幾、其職爲他人所得兮、
      verse: 8
    - text: 其子爲孤、其妻爲嫠、
      verse: 9
    - text: 子女流離爲丐、覓食他方、遠其荒涼之家兮、
      verse: 10
    - text: 願盤剝者取其所有、彼勤勞所得、外人奪之兮、
      verse: 11
    - text: 願無人恩待之、無人矜恤其孤兮、
      verse: 12
    - text: 願其裔被絕、其名塗於後世兮、
      verse: 13
    - text: 其祖之罪、願耶和華憶之、其母之惡、願不見塗兮、
      verse: 14
    - text: 願其罪惡、恆在耶和華前、致絕其誌於世兮、
      verse: 15
    - text: 因其不以施恩爲念、乃迫窮乏與憂傷者、欲致之死兮、
      verse: 16
    - text: 惟好呪詛、而詛臨之、不喜祝福、而福遠之兮、
      verse: 17
    - text: 彼以呪詛爲衣、呪詛如水入其臟、如油入其骨兮、
      verse: 18
    - text: 願呪詛爲其蔽體之服、常束之紳兮、
      verse: 19
    - text: 凡我仇敵、及詆我者、耶和華以此報之兮、
      verse: 20
    - text: 主耶和華歟、因爾名故、善待我、緣爾慈惠之美、拯救我兮、
      verse: 21
    - text: 我乃貧乏、中心傷痛兮、
      verse: 22
    - text: 我之逝也、如日影沈西、如蝗蟲飄蕩兮、
      verse: 23
    - text: 我因禁食、膝弱體瘦兮、
      verse: 24
    - text: 爲衆凌辱、見我而搖首兮、
      verse: 25
    - text: 我上帝耶和華歟、尚其助我、依爾慈惠、拯救我兮、
      verse: 26
    - text: 使人咸知此出爾手、乃爾耶和華所行兮、
      verse: 27
    - text: 任其呪詛、惟爾祝福、彼興起時、必蒙羞恥、爾僕欣喜兮、
      verse: 28
    - text: 願敵被辱、願其抱愧、如衣以袍兮、
      verse: 29
    - text: 我必以口深謝耶和華、在衆中頌美之兮、
      verse: 30
    - text: 蓋彼必立貧人之右、救其脫於行鞫之人兮、
      verse: 31
  - chapter: 110
    verses:
    - text: 耶和華謂我主云、爾坐我右、俟我以爾敵、爲爾足几兮、
      verse: 1
    - text: 耶和華必使爾力之杖、伸出於郇、曰、爾其操權於敵兮、
      verse: 2
    - text: 爾行軍時、爾民必衣聖服、樂心自獻、爾之丁壯、光耀如朝露兮、
      verse: 3
    - text: 耶和華旣誓、必不回意、爾依麥基洗德之班、永爲祭司兮、
      verse: 4
    - text: 主在爾右發怒時、必擊破列王兮、
      verse: 5
    - text: 行鞫於列邦、使尸滿戰場、擊破多國之首兮、
      verse: 6
    - text: 飲於道旁之溪、因而昂首兮、
      verse: 7
  - chapter: 111
    verses:
    - text: 爾其頌美耶和華、我於正人之議場、衆人之公會、一心稱謝耶和華兮、
      verse: 1
    - text: 大哉、耶和華之作爲、凡樂之者所究察兮、
      verse: 2
    - text: 彼之經營、乃榮與威、其義永存兮、
      verse: 3
    - text: 所行奇異、俾人憶之、耶和華乃仁慈矜憫兮、
      verse: 4
    - text: 賜糧於畏之者、永念其約兮、
      verse: 5
    - text: 以作爲之能力示其民、以列邦賜之爲業兮、
      verse: 6
    - text: 其手所爲、誠實公義、其律確定兮、
      verse: 7
    - text: 永久堅立、成於誠實正直兮、
      verse: 8
    - text: 施救贖於其民、永立厥約、其名聖而可畏兮、
      verse: 9
    - text: 寅畏耶和華、爲智慧之肇始、守其誡命者爲明哲、耶和華之聲譽永存兮、
      verse: 10
  - chapter: 112
    verses:
    - text: 爾其頌美耶和華、寅畏耶和華、深悅其誡命者、其有福兮、
      verse: 1
    - text: 其裔必強盛於地上、正人之後代、必蒙福兮、
      verse: 2
    - text: 其家富有貨財、其義永存兮、
      verse: 3
    - text: 正人在幽暗中、光輝爲之顯著、其人慈悲、矜憫公義兮、
      verse: 4
    - text: 施恩而貸金者、必獲益、在受鞫時、必得直兮、
      verse: 5
    - text: 永不動搖、義人恆被記憶兮、
      verse: 6
    - text: 噩耗不驚、心志堅定、惟耶和華是恃兮、
      verse: 7
    - text: 其心穩固、無所畏葸、迨見其敵遭報兮、
      verse: 8
    - text: 彼散財、彼濟貧、其義永存、其角以榮高舉兮、
      verse: 9
    - text: 惡者見之而恚恨、切齒而消亡、惡黨所欲、必歸烏有兮、
      verse: 10
  - chapter: 113
    verses:
    - text: 爾其頌美耶和華、耶和華僕頌美之、頌美耶和華名兮、
      verse: 1
    - text: 耶和華之名宜稱頌、自今迄於永久兮、
      verse: 2
    - text: 自日出之所、至日入之區、宜頌美耶和華名兮、
      verse: 3
    - text: 耶和華超乎萬民、其榮高於諸天兮、
      verse: 4
    - text: 我上帝耶和華居位崇高、誰似之兮、
      verse: 5
    - text: 乃自謙卑、俯察天地兮、
      verse: 6
    - text: 舉貧窮於塵埃、擢匱乏於糞壤、
      verse: 7
    - text: 列諸牧伯、卽其民之牧伯兮、
      verse: 8
    - text: 使不姙之婦治家、爲多子之母、安居歡樂、爾其頌美耶和華兮、
      verse: 9
  - chapter: 114
    verses:
    - text: 以色列出埃及、雅各家離異言之民、
      verse: 1
    - text: 維時、猶大爲耶和華聖所、以色列爲其邦畿兮、
      verse: 2
    - text: 海見之而逃遁、約但返流兮、
      verse: 3
    - text: 山嶽踴躍如牡羊、岡陵踴躍如羔羊兮、
      verse: 4
    - text: 海歟、爾何爲而逃遁、約但歟、爾何爲而返流、
      verse: 5
    - text: 山嶽歟、爾何爲踴躍如牡羊、岡陵歟、爾何爲踴躍如羔羊、
      verse: 6
    - text: 爾大地歟、其顫動於主前、雅各之上帝前兮、
      verse: 7
    - text: 彼變磐石爲池沼、堅石爲源泉兮、
      verse: 8
  - chapter: 115
    verses:
    - text: 耶和華歟、因爾慈惠誠實、榮不歸我、不歸於我、乃歸爾名兮、
      verse: 1
    - text: 列邦奚曰、彼之上帝安在兮、
      verse: 2
    - text: 我之上帝在天、隨其所欲而行兮、
      verse: 3
    - text: 異邦偶像、乃銀乃金、人手所造、
      verse: 4
    - text: 有口不言、有目不見、
      verse: 5
    - text: 有耳不聞、有鼻不嗅、
      verse: 6
    - text: 有手不挈、有足不行、喉不出言兮、
      verse: 7
    - text: 造之者、賴之者、必似之兮、
      verse: 8
    - text: 以色列歟、爾其恃耶和華、彼爲其助其盾兮、
      verse: 9
    - text: 亞倫家歟、爾其恃耶和華、彼爲其助其盾兮、
      verse: 10
    - text: 寅畏耶和華者歟、爾其恃耶和華、彼爲其助其盾兮、
      verse: 11
    - text: 耶和華垂念我、必錫以嘏、錫嘏於以色列家、錫嘏於亞倫家兮、
      verse: 12
    - text: 錫嘏於寅畏耶和華者、無論大小兮、
      verse: 13
    - text: 願耶和華使爾日益繁衍、爰及子孫兮、
      verse: 14
    - text: 造天地之耶和華、錫嘏於爾兮、
      verse: 15
    - text: 諸天爲耶和華所有、地則賜予世人兮、
      verse: 16
    - text: 死人及下入幽寂者、不頌美耶和華兮、
      verse: 17
    - text: 惟我必稱頌耶和華、自今迄於永久、爾其頌美耶和華兮、
      verse: 18
  - chapter: 116
    verses:
    - text: 我愛耶和華、以其聽我聲、聞我懇求兮、
      verse: 1
    - text: 彼旣向我側耳、我畢生呼籲之兮、
      verse: 2
    - text: 死亡之繩索繞我、陰府之痛苦迫我、我遭難遇苦兮、
      verse: 3
    - text: 我則呼籲耶和華名曰、耶和華歟、求爾救援我魂兮、
      verse: 4
    - text: 耶和華仁且義、我上帝矜憫爲懷兮、
      verse: 5
    - text: 庸庸者流、耶和華佑之、我乃卑微、彼拯我兮、
      verse: 6
    - text: 我心歟、爾其復安、耶和華厚待爾兮、
      verse: 7
    - text: 爾救我命、免於死亡、目不流涕、足不顚躓兮、
      verse: 8
    - text: 我在生人之地、必行於耶和華前兮、
      verse: 9
    - text: 我因信而言此、我遭大難兮、
      verse: 10
    - text: 我驚惶時、則曰人盡妄誕兮、
      verse: 11
    - text: 耶和華錫我諸恩、何以報之兮、
      verse: 12
    - text: 必舉拯救之杯、稱揚耶和華名兮、
      verse: 13
    - text: 償我願於耶和華、在衆民前兮、
      verse: 14
    - text: 聖民之亡、乃耶和華所珍視兮、
      verse: 15
    - text: 耶和華歟、我誠爲爾僕、我爲爾僕、爾婢之子、爾已釋我縛兮、
      verse: 16
    - text: 必以稱謝爲祭獻爾、稱揚耶和華名兮、
      verse: 17
    - text: 償我願於耶和華在衆民前、在耶和華室院、在耶路撒冷邑中兮、爾其頌美耶和華兮、
      verse: 18
    - text: 償我願於耶和華在衆民前、在耶和華室院、在耶路撒冷邑中兮、爾其頌美耶和華兮、
      verse: 19
  - chapter: 117
    verses:
    - text: 爾諸國歟、其頌美耶和華、爾諸民歟、其稱揚之、
      verse: 1
    - text: 蓋施我之慈惠廣大、耶和華之誠實永存、爾其頌美耶和華兮、
      verse: 2
  - chapter: 118
    verses:
    - text: 爾其稱謝耶和華、以其爲善、慈惠永存兮、
      verse: 1
    - text: 願以色列曰、其慈惠永存、
      verse: 2
    - text: 亞倫家曰、其慈惠永存、
      verse: 3
    - text: 寅畏耶和華者曰、其慈惠永存兮、
      verse: 4
    - text: 我在難中、呼籲耶和華、耶和華俞允我、導入寬廣之區兮、
      verse: 5
    - text: 耶和華偕我、我無所懼、人其奈我何兮、
      verse: 6
    - text: 耶和華偕我、在助我者之中、憾我者遭報、我必目覩兮、
      verse: 7
    - text: 託庇於耶和華、愈於恃世人、
      verse: 8
    - text: 託庇於耶和華、愈於恃牧伯兮、
      verse: 9
    - text: 萬民環我、我賴耶和華名、必殄滅之、
      verse: 10
    - text: 彼衆環我困我、我賴耶和華名、必殄滅之兮、
      verse: 11
    - text: 環我如蜂、其熄也、如荊棘之火、我賴耶和華名、必殄滅之兮、
      verse: 12
    - text: 敵力搠我、欲顚仆我、惟耶和華助我兮、
      verse: 13
    - text: 耶和華爲我力我歌、成爲我之拯救兮、
      verse: 14
    - text: 義人幕中、有歡呼拯救之聲、耶和華之右手、奮然有爲兮、
      verse: 15
    - text: 耶和華之右手高舉、耶和華之右手、奮然有爲兮、
      verse: 16
    - text: 我必不死、仍得生存、宣揚耶和華之作爲兮、
      verse: 17
    - text: 耶和華懲我以嚴、惟未致我於死兮、
      verse: 18
    - text: 其爲我闢義門、我將入而稱謝耶和華兮、
      verse: 19
    - text: 是乃耶和華之門、義人將入之兮、
      verse: 20
    - text: 我必稱謝爾、因爾俞允我、成爲我之拯救兮、
      verse: 21
    - text: 工師所棄之石、成爲屋隅首石、
      verse: 22
    - text: 此耶和華所爲、我目奇之兮、
      verse: 23
    - text: 斯乃耶和華所定之日、我必歡欣喜樂兮、
      verse: 24
    - text: 耶和華歟、求爾今施拯救、耶和華歟、求爾使我亨通兮、
      verse: 25
    - text: 奉耶和華名而來者、宜頌美之、我在耶和華室中、爲爾祝嘏兮、
      verse: 26
    - text: 耶和華爲上帝、錫我輝光、當以繩繫犧牲、至於壇角兮、
      verse: 27
    - text: 爾爲我上帝、我必稱謝爾、爾爲我上帝、我必尊崇爾兮、
      verse: 28
    - text: 爾其稱謝耶和華、以其爲善、慈惠永存兮、
      verse: 29
  - chapter: 119
    verses:
    - text: 行爲完備、循耶和華之律者、其有福兮、
      verse: 1
    - text: 守其法度、一心求之者、其有福兮、
      verse: 2
    - text: 不行非義、遵行其道兮、
      verse: 3
    - text: 爾以訓詞諭我、俾我謹守兮、
      verse: 4
    - text: 願我趨向堅定、守爾典章兮、
      verse: 5
    - text: 我重爾諸誡、必不羞愧兮、
      verse: 6
    - text: 學爾義鞫、必以正心稱謝爾兮、
      verse: 7
    - text: 我將守爾典章、勿我永棄兮、○
      verse: 8
    - text: 少者何以潔其品行、惟依爾言自愼兮、
      verse: 9
    - text: 我一心求爾、勿容我違爾誡命兮、
      verse: 10
    - text: 我以爾言藏於心、免獲罪於爾兮、
      verse: 11
    - text: 耶和華歟、爾宜頌美、以爾典章訓我兮、
      verse: 12
    - text: 爾口所諭之律例、我口述之兮、
      verse: 13
    - text: 我悅爾法之道、如悅多財兮、
      verse: 14
    - text: 我必默思爾訓詞、重視爾道途兮、
      verse: 15
    - text: 以爾典章爲樂、不忘爾言兮、○
      verse: 16
    - text: 尚其厚待爾僕、使我生存、我乃遵守爾言兮、
      verse: 17
    - text: 啟我之目、俾見爾律之妙兮、
      verse: 18
    - text: 我在世爲羇旅、爾之誡命、勿隱於我兮、
      verse: 19
    - text: 我恆慕爾律例、至於心碎兮、
      verse: 20
    - text: 驕泰者、爾譴責之、彼違爾誡命、乃可詛兮、
      verse: 21
    - text: 我守爾法度、尚其去我毀辱兮、
      verse: 22
    - text: 牧伯坐而詆我、爾僕思爾典章兮、
      verse: 23
    - text: 爾之法度、爲我所悅、乃我謀士兮、○
      verse: 24
    - text: 我魂附近塵土、其依爾言甦我兮、
      verse: 25
    - text: 我陳我行、蒙爾俞允、其誨我以爾典章兮、
      verse: 26
    - text: 使我明悉爾訓之道、我則思爾奇妙兮、
      verse: 27
    - text: 我心因困苦而消融、其依爾言固我兮、
      verse: 28
    - text: 使我遠於詭道、施恩錫以爾律兮、
      verse: 29
    - text: 我擇忠信之道、陳爾律例於前兮、
      verse: 30
    - text: 耶和華歟、我體爾法度、勿使我愧恥兮、
      verse: 31
    - text: 爾拓我心、我則趨爾誡之道兮、○
      verse: 32
    - text: 耶和華歟、示我以爾典章之道、我必終守之兮、
      verse: 33
    - text: 畀我明哲、我則守爾律、一心遵之兮、
      verse: 34
    - text: 使行爾誡之道、因我樂此兮、
      verse: 35
    - text: 其轉我心、向爾法度、不向非義之財兮、
      verse: 36
    - text: 其轉我目、不視虛妄、甦我於爾道兮、
      verse: 37
    - text: 所許寅畏爾者之言、祈堅定於爾僕兮、
      verse: 38
    - text: 去我所懼之恥辱、爾之律例維善兮、
      verse: 39
    - text: 我慕爾訓詞、甦我於爾義兮、○
      verse: 40
    - text: 耶和華歟、爾之慈惠、爾之拯救、依爾言加諸我兮、
      verse: 41
    - text: 我則有詞答辱我者、蓋我恃爾言兮、
      verse: 42
    - text: 我仰爾律例、勿自我口、盡奪眞理之言兮、
      verse: 43
    - text: 我則遵守爾律、永世弗替兮、
      verse: 44
    - text: 行於寬廣之區、因我究爾訓詞兮、
      verse: 45
    - text: 在列王前、言爾法度、不至蒙羞兮、
      verse: 46
    - text: 我必樂爾誡命、素爲我所愛兮、
      verse: 47
    - text: 我舉手於爾誡命、素爲我所愛、思維爾典章兮、○
      verse: 48
    - text: 其念所諭爾僕之言、俾我有望兮、
      verse: 49
    - text: 爾言甦我、我在難中、因此得慰兮、
      verse: 50
    - text: 驕者譏我維甚、我猶未離爾律兮、
      verse: 51
    - text: 耶和華歟、爾古昔之律例、我記憶之、而自慰兮、
      verse: 52
    - text: 因惡人違爾律、我則發怒甚烈兮、
      verse: 53
    - text: 我寓旅舍、以爾典章、爲我詩歌兮、
      verse: 54
    - text: 耶和華歟、我於夜間憶爾名、守爾律兮、
      verse: 55
    - text: 我之得此、因守爾訓詞兮、○
      verse: 56
    - text: 耶和華爲我業、我曰必守爾言兮、
      verse: 57
    - text: 我一心求爾恩、其依爾言憫我兮、
      verse: 58
    - text: 我思所行之道、移足於爾法度兮、
      verse: 59
    - text: 守爾誡命、速而弗緩兮、
      verse: 60
    - text: 惡人之索繞我、惟我未忘爾律兮、
      verse: 61
    - text: 緣爾公義之律例、我必中夜而起、稱謝爾兮、
      verse: 62
    - text: 守爾訓詞、寅畏爾者、我與之爲侶兮、
      verse: 63
    - text: 耶和華歟、爾之慈惠、遍於大地、以爾典章訓我兮、○
      verse: 64
    - text: 耶和華歟、爾素善待爾僕、如爾所言、
      verse: 65
    - text: 其以明哲知識訓我、因我信爾誡命兮、
      verse: 66
    - text: 我未受苦之先、曾入歧路、今守爾言兮、
      verse: 67
    - text: 爾乃善、所行亦善、以爾典章訓我兮、
      verse: 68
    - text: 驕者造誑言以攻我、而我一心守爾訓詞兮、
      verse: 69
    - text: 彼心鈍如蒙脂、惟我悅爾律兮、
      verse: 70
    - text: 我之受難、乃爲我益、使我學爾典章兮、
      verse: 71
    - text: 爾口所諭之律、在我愈於金銀千萬兮、○
      verse: 72
    - text: 爾手締造我、建立我、其以明哲賜我、俾我學爾誡命兮、
      verse: 73
    - text: 寅畏爾者、見我而喜、以我仰望爾言兮、
      verse: 74
    - text: 耶和華歟、我知爾讞乃義、爾之苦我、由於信實兮、
      verse: 75
    - text: 求爾以爾慈惠慰我、依諭爾僕之言兮、
      verse: 76
    - text: 願爾恩寵臨我、俾我生存、爾律爲我所悅兮、
      verse: 77
    - text: 願驕人蒙羞、以其無端傾我、惟我思爾訓詞兮、
      verse: 78
    - text: 願寅畏爾者歸我、彼則知爾法度兮、
      verse: 79
    - text: 願我盡心於爾典章、使我不至愧怍兮、○
      verse: 80
    - text: 我心望爾拯救、而致疲憊、我仍仰望爾言兮、
      verse: 81
    - text: 因望爾言、我目昏眊、乃曰、爾何時慰我兮、
      verse: 82
    - text: 我如煙中之革囊、惟爾典章、我則不忘兮、
      verse: 83
    - text: 爾僕之日幾何、迫我之人、爾何時鞫之兮、
      verse: 84
    - text: 驕者不從爾律、爲我掘阱兮、
      verse: 85
    - text: 爾之誡命、咸屬眞實、彼無端迫我、尚其助我兮、
      verse: 86
    - text: 彼幾滅我於世、而我未違爾訓詞兮、
      verse: 87
    - text: 依爾慈惠甦我、我則守爾口諭之法度兮、○
      verse: 88
    - text: 耶和華歟、爾言堅立於天、永世弗替兮、
      verse: 89
    - text: 爾之信實、歷世不易、爾奠大地、地乃恆存兮、
      verse: 90
    - text: 依爾律例、迄今猶存、萬物咸爲爾僕兮、
      verse: 91
    - text: 我若不悅爾律、必早亡於患難兮、
      verse: 92
    - text: 爾以訓詞甦我、故我永不忘之兮、
      verse: 93
    - text: 我屬乎爾、尚其拯予、我素究爾訓詞兮、
      verse: 94
    - text: 惡人窺伺、欲滅絕我、惟我思爾法度兮、
      verse: 95
    - text: 我觀萬事、皆有其限、惟爾誡命甚廣兮、○
      verse: 96
    - text: 我愛爾律何其切、竟日思之兮、
      verse: 97
    - text: 爾之誡命、長久偕我、使我智於敵兮、
      verse: 98
    - text: 我之明哲、越於諸師、以我思爾法度兮、
      verse: 99
    - text: 我所通達、越於耆老、以我守爾訓詞兮、
      verse: 100
    - text: 我禁我足、遠諸邪途、以守爾言兮、
      verse: 101
    - text: 我蒙爾訓、未違爾律例兮、
      verse: 102
    - text: 爾言之味何其甘、入於我口、較勝於蜜兮、
      verse: 103
    - text: 我藉爾訓詞、而得明哲、惡諸邪途兮、○
      verse: 104
    - text: 爾言爲我足前之燈、途間之光兮、
      verse: 105
    - text: 爾公義之律例、我曾立誓爲證、必守之兮、
      verse: 106
    - text: 耶和華歟、我苦殊深、其依爾言甦我兮、
      verse: 107
    - text: 耶和華歟、我口所樂獻之頌詞、求爾納之、以爾律例訓我兮、
      verse: 108
    - text: 我命恆處危境、我猶不忘爾律兮、
      verse: 109
    - text: 惡人爲我設網、惟我未違爾訓詞兮、
      verse: 110
    - text: 我以爾法度爲永業、蓋爲我心所悅兮、
      verse: 111
    - text: 我專心從爾典章、至於終極兮、○
      verse: 112
    - text: 貳心者、我惡之、惟愛爾律兮、
      verse: 113
    - text: 爾爲我避所、我干盾、我仰望爾言兮、
      verse: 114
    - text: 作惡者流、爾其遠我、俾守我上帝之誡命兮、
      verse: 115
    - text: 其依爾言扶我、俾我生存、勿令我失望、而蒙羞兮、
      verse: 116
    - text: 爾其扶我、我則安定、恆重爾典章兮、
      verse: 117
    - text: 凡違爾典章者、爾蔑棄之、因其詭詐徒然兮、
      verse: 118
    - text: 世上惡人、爾去之如渣滓、故我愛爾法度兮、
      verse: 119
    - text: 我身因畏爾而戰慄、爾之行鞫、我亦懼之兮、○
      verse: 120
    - text: 我素行正直公義、勿遺我於強暴兮、
      verse: 121
    - text: 其保爾僕、俾得佳境、勿任驕人虐我兮、
      verse: 122
    - text: 望爾拯救、及公義之言、我目昏眊兮、
      verse: 123
    - text: 依爾慈惠待爾僕、以爾典章訓我兮、
      verse: 124
    - text: 我爲爾僕、賜我明哲、俾知爾法度兮、
      verse: 125
    - text: 耶和華興起之時已屆、因人廢爾律兮、
      verse: 126
    - text: 我愛爾誡命愈於金、愈於精金兮、
      verse: 127
    - text: 凡爾訓詞、我視爲善、惡諸邪途兮、○
      verse: 128
    - text: 爾之法度奇妙、我心遵守兮、
      verse: 129
    - text: 爾言旣闡、光輝斯著、使庸人明哲兮、
      verse: 130
    - text: 我口孔張而喘、因慕爾誡命兮、
      verse: 131
    - text: 其轉而憫我、如素待愛爾名者兮、
      verse: 132
    - text: 固我步履於爾言、勿任罪惡制我兮、
      verse: 133
    - text: 贖我脫人之虐、我則守爾訓詞兮、
      verse: 134
    - text: 使爾容光燭爾僕、以爾典章訓我兮、
      verse: 135
    - text: 我目出涕若川流、因人不守爾律兮、○
      verse: 136
    - text: 耶和華歟、爾乃公義、爾讞亦正直兮、
      verse: 137
    - text: 爾之法度、定於公義、及不易之信實兮、
      verse: 138
    - text: 我之熱衷鑠我、緣我敵忘爾言兮、
      verse: 139
    - text: 爾言至精、爾僕愛之兮、
      verse: 140
    - text: 我乃卑微、而被蔑視、不忘爾訓詞兮、
      verse: 141
    - text: 爾義爲永義、爾律乃眞實兮、
      verse: 142
    - text: 患難慘怛及我、惟爾誡命、爲我所悅兮、
      verse: 143
    - text: 爾之法度、永爲公義、畀予明哲、我則生存兮、○
      verse: 144
    - text: 耶和華歟、我一心呼籲爾、尚其俞允、我必守爾典章兮、
      verse: 145
    - text: 我呼籲爾、尚其救予、我則守爾法度兮、
      verse: 146
    - text: 黎明未屆、我乃呼籲、企望爾言兮、
      verse: 147
    - text: 夜更未深、我目炯然、以思爾言兮、
      verse: 148
    - text: 耶和華歟、依爾慈惠、垂聽我聲、依爾律例甦我兮、
      verse: 149
    - text: 謀惡迫我者近我、彼遠爾律兮、
      verse: 150
    - text: 耶和華歟、爾乃近我、爾之誡命、皆眞實兮、
      verse: 151
    - text: 我究爾法度、夙知爲爾所立、以迄永久兮、○
      verse: 152
    - text: 其念我苦、而施救援、以我不忘爾律兮、
      verse: 153
    - text: 伸我寃而贖我、依爾言甦我兮、
      verse: 154
    - text: 拯救遠乎惡人、以其不究爾典章兮、
      verse: 155
    - text: 耶和華歟、爾之恩寵廣大、依爾律例甦我兮、
      verse: 156
    - text: 迫我仇我者衆、惟我未違爾法度兮、
      verse: 157
    - text: 奸詐之輩、我見而惡之、以其不守爾言兮、
      verse: 158
    - text: 我愛爾訓詞、爾其念之、耶和華歟、依爾慈惠甦我兮、
      verse: 159
    - text: 爾道之綱乃誠、爾公義之律例永存兮、○
      verse: 160
    - text: 牧伯無故迫我、惟我心畏爾言兮、
      verse: 161
    - text: 我悅爾言、如大獲虜物兮、
      verse: 162
    - text: 誑言我憾惡之、惟愛爾律兮、
      verse: 163
    - text: 因爾公義之律例、我頌美爾、日凡七次兮、
      verse: 164
    - text: 愛爾律者、大獲平康、無由顚躓兮、
      verse: 165
    - text: 耶和華歟、我企望爾拯救、遵行爾誡命兮、
      verse: 166
    - text: 我心守爾法度、愛之甚篤兮、
      verse: 167
    - text: 我守爾訓詞法度、所行皆在爾前兮、○
      verse: 168
    - text: 耶和華歟、願我呼籲達於爾前、依爾之言、畀我明哲兮、
      verse: 169
    - text: 願我懇求達於爾前、依爾之言拯我兮、
      verse: 170
    - text: 願我口頌美、因爾以典章訓我兮、
      verse: 171
    - text: 願我舌謳歌爾言、因爾誡命、咸爲公義兮、
      verse: 172
    - text: 願爾著手助我、因我擇爾訓詞兮、
      verse: 173
    - text: 耶和華歟、我慕爾拯救、爾律爲我所悅兮、
      verse: 174
    - text: 願我生存、則頌美爾、願爾律例扶助我兮、
      verse: 175
    - text: 我如亡羊、行於歧路、其尋爾僕、因我不忘爾誡命兮、
      verse: 176
  - chapter: 120
    verses:
    - text: 我在難中、呼籲耶和華、蒙其俞允兮、
      verse: 1
    - text: 耶和華歟、尚其援我、脫於誑口詭舌兮、
      verse: 2
    - text: 詭舌歟、當何以予之、何以加之、
      verse: 3
    - text: 卽以武士之利矢、羅騰之爇炭兮、
      verse: 4
    - text: 我旅於米設、寓於基達之幕、其有禍兮、
      verse: 5
    - text: 憾和平者、我與之偕居已久兮、
      verse: 6
    - text: 我所願乃和平、惟我言之、彼欲戰鬬兮、
      verse: 7
  - chapter: 121
    verses:
    - text: 我舉目向山、我之扶助、何自而來、
      verse: 1
    - text: 我之扶助、來自造天地之耶和華兮、
      verse: 2
    - text: 彼不任爾失足、護佑爾者不寐兮、
      verse: 3
    - text: 護佑以色列者、不寐不眠兮、
      verse: 4
    - text: 護佑爾者乃耶和華、耶和華爲蔭於爾右兮、
      verse: 5
    - text: 白晝日不爾傷、昏夜月不爾害兮、
      verse: 6
    - text: 耶和華護佑爾、俾免諸災、護佑爾命兮、
      verse: 7
    - text: 爾出爾入、耶和華護佑之、自今迄於永久兮、
      verse: 8
  - chapter: 122
    verses:
    - text: 或謂我曰、我儕其詣耶和華室、我則歡欣兮、
      verse: 1
    - text: 耶路撒冷歟、我足立於爾門兮、
      verse: 2
    - text: 耶路撒冷之建、如綿亙之城兮、
      verse: 3
    - text: 諸支派、耶和華之支派往彼、乃以色列之定例、欲稱頌耶和華名兮、
      verse: 4
    - text: 在彼設鞫位、卽大衞室之位兮、
      verse: 5
    - text: 其爲耶路撒冷求平康、凡愛之者、必亨通兮、
      verse: 6
    - text: 願爾城中平康、願爾宮內亨通兮、
      verse: 7
    - text: 因我昆弟儔侶故、我曰願平康在爾中、
      verse: 8
    - text: 因我上帝耶和華室故、我求爾益兮、
      verse: 9
  - chapter: 123
    verses:
    - text: 居於諸天者歟、我向爾舉目兮、
      verse: 1
    - text: 如僕之目、望主人之手、如婢之目、望主母之手、我目亦望我上帝耶和華、待其矜憫兮、
      verse: 2
    - text: 耶和華歟、矜憫我、矜憫我、我被藐視特甚兮、
      verse: 3
    - text: 我儕極受安逸者之譏誚、驕泰者之蔑視兮、
      verse: 4
  - chapter: 124
    verses:
    - text: 以色列當曰、非耶和華偕我、
      verse: 1
    - text: 非耶和華與我共在、人起而攻我、
      verse: 2
    - text: 奮怒於我、則生吞我兮、
      verse: 3
    - text: 波濤衝我、溪流淹我、
      verse: 4
    - text: 狂瀾沒我兮、
      verse: 5
    - text: 當頌美耶和華、彼不付我於敵、爲其牙間物兮、
      verse: 6
    - text: 我儕如鳥、脫於獵人之網、網裂而我得免兮、
      verse: 7
    - text: 我之扶助、在耶和華之名、彼造天地兮、
      verse: 8
  - chapter: 125
    verses:
    - text: 恃耶和華者、有若郇山、永立不動兮、
      verse: 1
    - text: 山嶽環衞耶路撒冷、耶和華亦如是環衞其民、自今迄於永久兮、
      verse: 2
    - text: 惡人之杖、不及義人之業、免義人伸手作惡兮、
      verse: 3
    - text: 耶和華歟、善待爲善之人、正心之輩兮、
      verse: 4
    - text: 彼偏行曲徑者、耶和華必曳之、使與惡黨同出、願平康歸於以色列兮、
      verse: 5
  - chapter: 126
    verses:
    - text: 耶和華返郇之俘囚時、我儕如夢兮、
      verse: 1
    - text: 口充喜笑、舌滿歡呼、列邦人曰、耶和華爲之行大事兮、
      verse: 2
    - text: 耶和華爲我行大事、我則歡欣兮、
      verse: 3
    - text: 耶和華歟、返我俘囚、如南方之溪流兮、
      verse: 4
    - text: 泣而播者、必喜而穫兮、
      verse: 5
    - text: 攜種流涕而出者、必挾禾束、欣然而歸兮、
      verse: 6
  - chapter: 127
    verses:
    - text: 非耶和華建屋宇、則匠人之經營徒然、非耶和華衞城邑、則守者之儆醒徒然、
      verse: 1
    - text: 爾曹夙興晏寢、勞苦謀食、俱係徒然、上帝所愛者、偃息之時、錫以綏安兮、
      verse: 2
    - text: 子女爲耶和華所賜、產育爲其賞賚兮、
      verse: 3
    - text: 壯時之子、如武士手中之矢兮、
      verse: 4
    - text: 滿其箙者、其有福矣、於邑門語敵時、不至愧恥兮、
      verse: 5
  - chapter: 128
    verses:
    - text: 凡寅畏耶和華、行其道者、其有福兮、
      verse: 1
    - text: 必食爾手勤勞所得、獲福而亨通兮、
      verse: 2
    - text: 妻處內室、如結實之葡萄、子繞几席、如叢生之橄欖兮、
      verse: 3
    - text: 寅畏耶和華者、必蒙斯福兮、
      verse: 4
    - text: 願耶和華由郇錫嘏於爾、願爾畢生、目覩耶路撒冷之福兮、
      verse: 5
    - text: 願爾得見爾孫、願平康歸於以色列兮、
      verse: 6
  - chapter: 129
    verses:
    - text: 以色列當曰、自我幼年、人屢苦我兮、
      verse: 1
    - text: 自我幼年、人屢苦我、惟未勝我兮、
      verse: 2
    - text: 耕者耕於我背、而長其隴兮、
      verse: 3
    - text: 耶和華乃義、斷惡人之索兮、
      verse: 4
    - text: 凡憾郇者、願其蒙羞却退、
      verse: 5
    - text: 如屋巔之草、未長而枯兮、
      verse: 6
    - text: 收穫者不盈其握、束禾者不滿其懷、
      verse: 7
    - text: 經過之人、不曰願耶和華錫嘏於爾、我奉耶和華名祝爾兮、
      verse: 8
  - chapter: 130
    verses:
    - text: 耶和華歟、我自深淵呼籲爾兮、
      verse: 1
    - text: 主歟、其聽我聲、傾耳聽我懇求之聲兮、
      verse: 2
    - text: 主耶和華歟、爾若注意罪愆、孰能卓立兮、
      verse: 3
    - text: 惟爾施行赦宥、致見寅畏兮、
      verse: 4
    - text: 我待耶和華、我心待之、我企望其言兮、
      verse: 5
    - text: 我心待主、切於守夜者之待旦、誠切於守夜者之待旦兮、
      verse: 6
    - text: 以色列歟、企望耶和華、以其具有慈惠、富有救恩兮、
      verse: 7
    - text: 必贖以色列、脫於諸罪兮、
      verse: 8
  - chapter: 131
    verses:
    - text: 耶和華歟、我心不驕、我目不高、重大之事、奇妙莫測、我不務之兮、
      verse: 1
    - text: 我使我心恬靜、如斷乳之子偕其母、我心誠如斷乳之子兮、
      verse: 2
    - text: 以色列歟、企望耶和華、自今迄於永久兮、
      verse: 3
  - chapter: 132
    verses:
    - text: 耶和華歟、大衞之難、尚其記憶兮、
      verse: 1
    - text: 彼如何發誓於耶和華、許願於雅各之能者、
      verse: 2
    - text: 曰、我必不入我幕、不登我牀、
      verse: 3
    - text: 不任我目寢睡、合睫而眠兮、
      verse: 4
    - text: 俟我爲耶和華尋獲居所、爲雅各之能者、尋獲帷幕兮、
      verse: 5
    - text: 我聞約匱在以法他、遇之於林野兮、
      verse: 6
    - text: 我儕入其帷幕、拜於足几之下兮、
      verse: 7
    - text: 耶和華歟、尚其興起、與爾力之約匱、同入安居之所兮、
      verse: 8
    - text: 願爾之祭司衣義、爾之聖民歡呼兮、
      verse: 9
    - text: 緣爾僕大衞故、勿使爾受膏者轉面兮、
      verse: 10
    - text: 耶和華以誠誓於大衞、必不反覆、曰我必使爾所生者、居爾位兮、
      verse: 11
    - text: 爾子若守我約、與我所訓之法、厥子亦必永居其位、
      verse: 12
    - text: 蓋耶和華簡郇、欲以爲居所兮、
      verse: 13
    - text: 曰、此我永久安居之所、我必處此、以其爲我所悅兮、
      verse: 14
    - text: 我必錫嘏其糧、以食飫其貧民兮、
      verse: 15
    - text: 必以拯救被其祭司、聖民大聲歡呼兮、
      verse: 16
    - text: 必爲大衞生角、爲我受膏者備燈兮、
      verse: 17
    - text: 必使其敵蒙羞、彼之冠冕、光輝發越兮、
      verse: 18
  - chapter: 133
    verses:
    - text: 昆弟翕合同居、何其美善兮、
      verse: 1
    - text: 譬彼寶膏、沐亞倫首、流於其鬚、延及衣襜兮、
      verse: 2
    - text: 如黑門之露、降於郇之諸山、在彼耶和華錫嘏、賜以永生兮、
      verse: 3
  - chapter: 134
    verses:
    - text: 耶和華之諸僕、夜間侍立其室者、其稱頌耶和華兮、
      verse: 1
    - text: 向聖所舉手、稱頌耶和華兮、
      verse: 2
    - text: 願耶和華由郇錫嘏於爾、彼造天地兮、
      verse: 3
  - chapter: 135
    verses:
    - text: 爾其頌美耶和華、頌美耶和華名、耶和華之僕歟、其頌美之、
      verse: 1
    - text: 侍立耶和華室、在我上帝室院者、頌美之兮、
      verse: 2
    - text: 其頌美耶和華、耶和華乃善、歌頌其名、斯爲美兮、
      verse: 3
    - text: 耶和華爲己簡雅各、選以色列爲己業兮、
      verse: 4
    - text: 我知耶和華爲大、我主超乎諸神兮、
      verse: 5
    - text: 在於上天下地、滄海深淵、耶和華所悅者、咸爲之兮、
      verse: 6
    - text: 使霧起於地極、造電隨雨、出風於其庫兮、
      verse: 7
    - text: 戮埃及之首生、或人或畜兮、
      verse: 8
    - text: 行神蹟奇事於埃及、加於法老、及厥臣僕兮、
      verse: 9
    - text: 擊多國、戮強王、
      verse: 10
    - text: 亞摩利王西宏、巴珊王噩、及迦南諸國兮、
      verse: 11
    - text: 以其地爲業、賜其民以色列兮、
      verse: 12
    - text: 耶和華歟、爾名悠久、耶和華歟、爾誌歷世弗替兮、
      verse: 13
    - text: 耶和華必爲其民伸寃、爲其僕回意兮、○
      verse: 14
    - text: 異邦偶像、乃銀乃金、人手所造、
      verse: 15
    - text: 有口不言、有目不見、
      verse: 16
    - text: 有耳不聞、有口無氣、
      verse: 17
    - text: 造之者、賴之者、必似之兮、
      verse: 18
    - text: 以色列家歟、稱頌耶和華、亞倫家歟、稱頌耶和華、
      verse: 19
    - text: 利未家歟、稱頌耶和華、寅畏耶和華者歟、稱頌耶和華、
      verse: 20
    - text: 居耶路撒冷之耶和華、當由郇稱頌之、爾其頌美耶和華兮、
      verse: 21
  - chapter: 136
    verses:
    - text: 爾其稱謝耶和華、以其爲善、慈惠永存兮、
      verse: 1
    - text: 稱謝諸神之神、以其慈惠永存兮、
      verse: 2
    - text: 稱謝諸主之主、以其慈惠永存兮、
      verse: 3
    - text: 獨行大奇事、以其慈惠永存兮、
      verse: 4
    - text: 以明哲造穹蒼、以其慈惠永存兮、
      verse: 5
    - text: 鋪大地於水上、以其慈惠永存兮、
      verse: 6
    - text: 締造巨光、以其慈惠永存兮、
      verse: 7
    - text: 日以理晝、以其慈惠永存兮、
      verse: 8
    - text: 月星理夜、以其慈惠永存兮、
      verse: 9
    - text: 擊埃及之長子、以其慈惠永存兮、
      verse: 10
    - text: 導以色列出其間、以其慈惠永存兮、
      verse: 11
    - text: 施能手與奮臂、以其慈惠永存兮、
      verse: 12
    - text: 分裂紅海、以其慈惠永存兮、
      verse: 13
    - text: 導以色列經行其中、以其慈惠永存兮、
      verse: 14
    - text: 覆法老與其軍於紅海、以其慈惠永存兮、
      verse: 15
    - text: 導其民歷曠野、以其慈惠永存兮、
      verse: 16
    - text: 擊殺強王、以其慈惠永存兮、
      verse: 17
    - text: 戮著名之王、以其慈惠永存兮、
      verse: 18
    - text: 戮亞摩利王西宏、以其慈惠永存兮、
      verse: 19
    - text: 戮巴珊王噩、以其慈惠永存兮、
      verse: 20
    - text: 以其地爲業、以其慈惠永存兮、
      verse: 21
    - text: 賜其僕以色列爲業、以其慈惠永存兮、
      verse: 22
    - text: 念我卑賤之況、以其慈惠永存兮、
      verse: 23
    - text: 援我於敵、以其慈惠永存兮、
      verse: 24
    - text: 賜糧於凡有血氣者、以其慈惠永存兮、
      verse: 25
    - text: 其稱謝天上上帝、以其慈惠永存兮、
      verse: 26
  - chapter: 137
    verses:
    - text: 在巴比倫河濱、我儕追念郇邑、坐而哭泣兮、
      verse: 1
    - text: 其間有柳、懸琴其上兮、
      verse: 2
    - text: 虜我者令我歌、刦我者命我樂、曰爲我謳郇歌兮、
      verse: 3
    - text: 我在異邦、奚謳耶和華之歌兮、
      verse: 4
    - text: 耶路撒冷歟、我若忘爾、願我右手、失其技巧兮、
      verse: 5
    - text: 如不憶爾、不悅耶路撒冷、越於所最樂者、願我舌黏於顎兮、
      verse: 6
    - text: 耶和華歟、耶路撒冷遭難時、以東族曰、毀之毀之、至於基址、尚其念之兮、
      verse: 7
    - text: 將亡之巴比倫女歟、以爾之待我者待爾、斯人其有福兮、
      verse: 8
    - text: 擲爾孩提於石、斯人其有福兮、
      verse: 9
  - chapter: 138
    verses:
    - text: 我一心稱謝爾、歌頌爾於諸神之前兮、
      verse: 1
    - text: 望爾聖殿崇拜、爲爾慈惠誠實、稱揚爾名、因宏爾言、越於曩昔所示兮、
      verse: 2
    - text: 我呼籲時、爾卽俞允、爾鼓勵我、俾我心有力兮、
      verse: 3
    - text: 耶和華歟、地上諸王、得聞爾口之言、必稱謝爾兮、
      verse: 4
    - text: 謳歌耶和華之作爲、以耶和華之尊榮赫奕兮、
      verse: 5
    - text: 耶和華雖崇高、猶顧卑微、惟彼驕人、則遙知之兮、
      verse: 6
    - text: 我雖行於患難、爾必甦我、伸手以禦我敵之怒、爾之右手、必援我兮、
      verse: 7
    - text: 關於我者、耶和華必成之、耶和華歟、爾之慈惠永存、爾手所造者、勿離棄之兮、
      verse: 8
  - chapter: 139
    verses:
    - text: 耶和華歟、爾鑒察我、洞悉我兮、
      verse: 1
    - text: 我坐我起、爾皆知之、遙悉我之意念兮、
      verse: 2
    - text: 我行我臥、爾察之詳、我之作爲、爾知之稔兮、
      verse: 3
    - text: 耶和華歟、我舌有言、爾無不知兮、
      verse: 4
    - text: 爾環我於前後、按手於我躬兮、
      verse: 5
    - text: 維此知識、其妙我不能測、其高我不能及兮、
      verse: 6
    - text: 我何所往、以避爾神、我何所逃、以避爾面兮、
      verse: 7
    - text: 若上升於高天、爾在於彼、若下榻於陰府、爾在於斯兮、
      verse: 8
    - text: 若奮清晨之翼、居於海極、
      verse: 9
    - text: 爾手必導我、爾右手必扶我兮、
      verse: 10
    - text: 若謂幽暗必蔽我、環我之光、變爲昏夜、
      verse: 11
    - text: 然在於爾、幽暗不能隱藏、昏夜昭明如晝、暗同於光兮、
      verse: 12
    - text: 我之臟腑、爾所締造、我在母胎、爾所組織兮、
      verse: 13
    - text: 我必稱謝爾、因我受造奧妙可駭、爾之經綸奇異、我心深知兮、
      verse: 14
    - text: 我受造於暗中、被精製於地之深處、我之形骸、無隱於爾兮、
      verse: 15
    - text: 我質未成、爾目見之、爲我所定之日、尚無其一、已盡錄於爾册兮、
      verse: 16
    - text: 上帝歟、爾對我之意念何其寶、厥數何其多、
      verse: 17
    - text: 若核其數、多於海沙、我醒寤時、仍與爾偕兮、
      verse: 18
    - text: 上帝歟、爾必戮惡人、嗜殺者歟、其遠我兮、
      verse: 19
    - text: 彼以惡言攻爾、爾敵妄稱爾名兮、
      verse: 20
    - text: 耶和華歟、惡爾者、我詎不惡之、敵爾者、我詎不憎之乎、
      verse: 21
    - text: 我惡之甚、彼爲我敵兮、
      verse: 22
    - text: 上帝歟、鑒我而知我心、試我而知我意、
      verse: 23
    - text: 觀察我衷、有無惡行、導我於永生之途兮、
      verse: 24
  - chapter: 140
    verses:
    - text: 耶和華歟、援我於惡人、護我於強暴兮、
      verse: 1
    - text: 彼心謀惡、恆搆戰兮、
      verse: 2
    - text: 利舌如蛇、脣藏蝮毒兮、
      verse: 3
    - text: 耶和華歟、脫我於惡人之手、護我於強暴、彼定厥志、躓我步履兮、
      verse: 4
    - text: 維彼驕人、爲我置機檻、張絆索、施網道旁、爲我設擭兮、○
      verse: 5
    - text: 我謂耶和華曰、爾乃我上帝、耶和華歟、傾耳聽我懇求之聲兮、
      verse: 6
    - text: 主耶和華、我拯救之力歟、在昔戰鬬之日、爾蔽我首兮、
      verse: 7
    - text: 耶和華歟、勿遂惡人之欲、勿成其謀、免其自高兮、
      verse: 8
    - text: 昂首而圍我者、願其口之奸惡、反乎己身兮、
      verse: 9
    - text: 願爇炭墮其上、願其投於火燄、陷於深坑、不復興起兮、
      verse: 10
    - text: 讒謗者、不得堅立於世、強暴者、災禍必獵取之、傾覆其人兮、
      verse: 11
    - text: 我知耶和華必爲困苦者折中、爲窮乏者辨屈兮、
      verse: 12
    - text: 義人必稱頌爾名、正人必居處爾前兮、
      verse: 13
  - chapter: 141
    verses:
    - text: 耶和華歟、我呼籲爾、其速臨我、我呼籲時、傾耳以聽我聲兮、
      verse: 1
    - text: 願我祈禱、陳於爾前、有若馨香、願我舉手、等於夕祭兮、
      verse: 2
    - text: 耶和華歟、其守我口、而監我脣兮、
      verse: 3
    - text: 勿使我心向惡、偕同惡黨作慝、勿使我食其珍羞兮、
      verse: 4
    - text: 惟任義人擊我、我以爲慈、任其責我、如膏膏首、勿容我首卻之、而我仍以祈禱、禦惡人之邪僻兮、
      verse: 5
    - text: 迨其士師擲於巖下、人則必聽我言、以之爲甘兮、
      verse: 6
    - text: 我之骸骨、散於墓側、若人耕田、所起之塊兮、
      verse: 7
    - text: 主耶和華歟、我目望爾、我身託庇於爾、勿傾我命兮、
      verse: 8
    - text: 俾脫爲我所設之網、惡人所置之擭兮、
      verse: 9
    - text: 願惡人自罹其網、我則得脫兮、
      verse: 10
  - chapter: 142
    verses:
    - text: 我揚聲呼籲耶和華、揚聲懇求耶和華兮、
      verse: 1
    - text: 我於其前、傾吐我苦情、陳述我患難兮、
      verse: 2
    - text: 我神昏憒之時、爾知我徑、敵在我行之途、暗爲設網兮、
      verse: 3
    - text: 試觀我右、無人識我、無處避難、無人顧我兮、
      verse: 4
    - text: 耶和華歟、我呼籲爾、謂爾爲我避所、在生人之地、爾爲我業兮、
      verse: 5
    - text: 我底於至微、其聽我呼籲、拯我於迫我者、以其強於我兮、
      verse: 6
    - text: 導我出囹圄、俾我稱頌爾名、爾將厚待我、義人環我兮、
      verse: 7
  - chapter: 143
    verses:
    - text: 耶和華歟、聽我祈禱、傾耳聽我懇求、以信義俞允我兮、
      verse: 1
    - text: 勿行鞫於爾僕、依爾視之、在世無一義人兮、
      verse: 2
    - text: 仇敵迫我、傾我於地、俾我處於幽暗、如久死之人兮、
      verse: 3
    - text: 我神昏憒、我心悽慘兮、
      verse: 4
    - text: 我追憶昔日、思爾經綸、默念爾手所爲兮、
      verse: 5
    - text: 向爾舉手、中心望爾、如槁壤之望雨兮、
      verse: 6
    - text: 耶和華歟、其速允我、我神疲憊、勿向我掩面、免我同於就墓之人兮、
      verse: 7
    - text: 我惟爾是恃、俾於清晨得聞慈言、我心仰爾、示我當行之路兮、
      verse: 8
    - text: 耶和華歟、援我於敵、我逃匿於爾兮、
      verse: 9
    - text: 爾爲我上帝、尚其訓我以行爾志、爾神乃善、祈導我於安平之地兮、
      verse: 10
    - text: 耶和華歟、緣爾名而甦我、以爾義出我於難兮、
      verse: 11
    - text: 我爲爾僕、其依爾慈絕我敵、苦我者悉滅之兮、
      verse: 12
  - chapter: 144
    verses:
    - text: 耶和華我磐石、宜頌美之、彼訓我手以戰、教我指以鬬兮、
      verse: 1
    - text: 爲我慈惠、我保障、我高臺、我救者、我干盾、我所託庇、使我民服於我兮、
      verse: 2
    - text: 耶和華歟、世人爲誰、爾乃念之、人子爲誰、爾乃顧之、
      verse: 3
    - text: 世人如氣息、其日如影迅逝兮、
      verse: 4
    - text: 耶和華歟、爾其垂諸天而臨格、捫山嶽而煙騰兮、
      verse: 5
    - text: 閃電以潰敵、發矢以亂之兮、
      verse: 6
    - text: 自上伸手以拯我、援我於巨浸、及外族之手兮、
      verse: 7
    - text: 彼口言誑、右手爲僞兮、
      verse: 8
    - text: 上帝歟、我謳新歌、以十絃琴歌頌爾兮、
      verse: 9
    - text: 爾乃拯救諸王、援僕大衞、脫於兇刃兮、
      verse: 10
    - text: 爾其援我、脫於外族之手、彼口言誑、右手爲僞兮、○
      verse: 11
    - text: 日後我之少男、如長成之樹、我之女子、如屋隅之石、依宮殿之式而雕鏤兮、
      verse: 12
    - text: 我倉豐盈、可發百穀、我羊在野、孳息萬千、
      verse: 13
    - text: 我牛負重、敵不來侵、我不出禦、街衢無號呼兮、
      verse: 14
    - text: 民際斯況、其有福矣、以耶和華爲上帝、斯民其有福兮、
      verse: 15
  - chapter: 145
    verses:
    - text: 我王上帝歟、我必尊崇爾、永久稱頌爾名兮、
      verse: 1
    - text: 日稱頌爾、頌美爾名、迄於永久兮、
      verse: 2
    - text: 耶和華爲大、深堪頌美、其大莫測兮、
      verse: 3
    - text: 世世相繼、頌讚爾經綸、宣揚爾能事兮、
      verse: 4
    - text: 爾威嚴之尊榮、奇異之作爲、我思維之兮、
      verse: 5
    - text: 人必述爾可畏之能事、我必宣爾之尊大兮、
      verse: 6
    - text: 人必揚爾鴻慈之誌、歌爾公義兮、
      verse: 7
    - text: 耶和華乃仁慈矜憫、遲於發怒、富有慈惠兮、
      verse: 8
    - text: 耶和華善待萬有、恩寵及於所造兮、
      verse: 9
    - text: 耶和華歟、爾所經營、必稱謝爾、爾之聖民、咸稱頌爾兮、
      verse: 10
    - text: 必道爾國之榮、言爾之能兮、
      verse: 11
    - text: 俾人知爾能事、與爾國之威榮兮、
      verse: 12
    - text: 爾國永存、爾權萬世弗替兮、
      verse: 13
    - text: 顚仆者、耶和華扶之、屈抑者起之兮、
      verse: 14
    - text: 衆目惟爾是望、隨時爾給以食兮、
      verse: 15
    - text: 爾展厥手、以饜羣生之欲兮、
      verse: 16
    - text: 耶和華所爲皆義、所行皆仁兮、
      verse: 17
    - text: 凡呼籲耶和華、以誠呼籲之者、彼則近之兮、
      verse: 18
    - text: 寅畏之者、必成其願、聽其呼籲、而救之兮、
      verse: 19
    - text: 凡愛耶和華者、必保佑之、惟彼惡人、則滅絕之兮、
      verse: 20
    - text: 我口必頌美耶和華、願凡有血氣者、稱頌其聖名、永世靡已兮、
      verse: 21
  - chapter: 146
    verses:
    - text: 爾其頌美耶和華、我心頌美耶和華兮、
      verse: 1
    - text: 我畢生頌美耶和華、我命尚在、必歌頌我上帝兮、
      verse: 2
    - text: 勿恃君王、勿倚世人、彼莫能助兮、
      verse: 3
    - text: 其氣一絕、歸於厥土、所有圖謀、卽日消亡兮、
      verse: 4
    - text: 以雅各之上帝爲助、以其上帝耶和華爲望、斯人其有福兮、
      verse: 5
    - text: 彼造天地海、與其中所有、保守誠實、至於永久兮、
      verse: 6
    - text: 受虐者、爲之伸寃、飢餓者、給之以食、幽囚者、耶和華釋之兮、
      verse: 7
    - text: 矇瞶者、耶和華明之、屈抑者、耶和華起之、爲義者、耶和華愛之兮、
      verse: 8
    - text: 耶和華保賓旅、扶孤寡、顚倒惡人之途兮、
      verse: 9
    - text: 耶和華永遠操權、郇歟、爾之上帝操權、迄於萬世、爾其頌美耶和華兮、
      verse: 10
  - chapter: 147
    verses:
    - text: 爾其頌美耶和華、因歌頌我上帝、爲善爲美、頌美乃宜兮、
      verse: 1
    - text: 耶和華建耶路撒冷、集以色列驅散之民兮、
      verse: 2
    - text: 痛心者醫之、而裹其創兮、
      verse: 3
    - text: 核厥星辰、咸命以名兮、
      verse: 4
    - text: 我主爲大、能力最宏、智慧無窮兮、
      verse: 5
    - text: 謙卑者、耶和華扶之、作惡者、傾之於地兮、
      verse: 6
    - text: 爾其謳歌、稱謝耶和華、鼓琴歌頌我上帝兮、
      verse: 7
    - text: 彼以雲蔽天、爲地備雨、使草滋長於山兮、
      verse: 8
    - text: 賜食於獸、及啼噪之鴉雛兮、
      verse: 9
    - text: 不喜馬力、不悅人股兮、
      verse: 10
    - text: 惟寅畏耶和華、仰望其慈惠者、乃其所悅兮、
      verse: 11
    - text: 耶路撒冷歟、頌美耶和華、郇歟、頌美爾上帝兮、
      verse: 12
    - text: 蓋彼固爾門楗、錫嘏爾中子女兮、
      verse: 13
    - text: 使爾境內平康、飫爾以嘉麥兮、
      verse: 14
    - text: 其命宣傳於地、其言頒行甚速兮、
      verse: 15
    - text: 降雪如羊毛、散霜如灰塵兮、
      verse: 16
    - text: 擲雹如屑、其寒孰能堪兮、
      verse: 17
    - text: 降諭令其消融、使風吹之、則水流蕩兮、
      verse: 18
    - text: 以其道示雅各、以其典章律例、示以色列兮、
      verse: 19
    - text: 至於他邦、未嘗如是待之、彼之律例、他邦未之識、爾其頌美耶和華兮、
      verse: 20
  - chapter: 148
    verses:
    - text: 爾其頌美耶和華、自天頌美耶和華、於高處頌美之兮、
      verse: 1
    - text: 其諸使頌美之、其諸軍頌美之、
      verse: 2
    - text: 日月頌美之、光輝之星頌美之、
      verse: 3
    - text: 天上之天、天上之水、咸頌美之、
      verse: 4
    - text: 皆當頌美耶和華之名、因其降諭、咸被造兮、
      verse: 5
    - text: 建茲垂之永久、定命莫能越兮、
      verse: 6
    - text: 自地頌美耶和華、卽如海獸深淵、
      verse: 7
    - text: 火與雹、雪與霧、遵其命之狂風、
      verse: 8
    - text: 以及羣山諸陵、結實之樹、香柏之木、
      verse: 9
    - text: 百獸六畜、昆蟲飛鳥、
      verse: 10
    - text: 地上列王、萬民牧伯、世間士師、
      verse: 11
    - text: 幼男少女、耆老孩提、
      verse: 12
    - text: 皆當頌美耶和華之名、以其名獨爲崇高、其榮超於天地兮、
      verse: 13
    - text: 彼爲其民、使角高舉、俾其聖民、卽其相親之以色列族、以爲頌美、爾其頌美耶和華兮、
      verse: 14
  - chapter: 149
    verses:
    - text: 爾其頌美耶和華、向耶和華謳新歌、在聖民會中、歌頌之兮、
      verse: 1
    - text: 願以色列因造之者而喜、郇民因其王而樂兮、
      verse: 2
    - text: 願其舞蹈、頌美厥名、以鼗與琴歌頌之兮、
      verse: 3
    - text: 耶和華喜悅其民、謙卑者、榮之以拯救兮、
      verse: 4
    - text: 願聖民因獲榮而懽忭、在牀歡詠兮、
      verse: 5
    - text: 願其口頌上帝之隆譽、手執兩刃之刀兮、
      verse: 6
    - text: 行報復於列邦、施刑罰於衆民、
      verse: 7
    - text: 縛其王以鏈、繫顯者以鐵索兮、
      verse: 8
    - text: 以成所錄之讞、凡厥聖民、咸有此榮、爾其頌美耶和華兮、
      verse: 9
  - chapter: 150
    verses:
    - text: 爾其頌美耶和華、在上帝聖所頌美之、在彰其能之穹蒼、頌美之兮、
      verse: 1
    - text: 緣其能事、而頌美之、依其高大超絕、而頌美之兮、
      verse: 2
    - text: 當以角聲頌美之、以瑟與琴頌美之兮、
      verse: 3
    - text: 播鼗舞蹈頌美之、以絲與竹頌美之兮、
      verse: 4
    - text: 以音洪之鈸頌美之、以聲高之鈸頌美之兮、
      verse: 5
    - text: 凡有生氣者、其頌美耶和華、爾其頌美耶和華兮、
      verse: 6
  name: Psalms
- chapters:
  - chapter: 1
    verses:
    - text: 以色列王大衞子所羅門之箴言、
      verse: 1
    - text: 使人知智與訓、辨悉哲言、
      verse: 2
    - text: 受誨於處事之明智、及厥公義正直、
      verse: 3
    - text: 使庸人得聰睿、少者得知識與精明、
      verse: 4
    - text: 智者聞之增其學、達者聞之正其趨、
      verse: 5
    - text: 令人通曉箴言、喻言、與智者之言、及其隱語、○
      verse: 6
    - text: 寅畏耶和華、乃智慧之肇始、惟愚者蔑視智慧與訓迪、
      verse: 7
    - text: 我子、當聽爾父之訓誨、毋棄爾母之法則、
      verse: 8
    - text: 是爲爾首之華冠、爾項之鏈索、
      verse: 9
    - text: 我子、惡人誘爾、勿依從之、
      verse: 10
    - text: 彼若曰、與我偕行、潛伏以流人血、無端隱伺無辜、
      verse: 11
    - text: 生吞之如陰府、俾其壯健入墓、
      verse: 12
    - text: 必獲珍寶、掠物盈室、
      verse: 13
    - text: 爾我同分、公共一囊、
      verse: 14
    - text: 我子、行路勿與之偕、禁足勿履其徑、
      verse: 15
    - text: 其足趨而行惡、疾以流血、
      verse: 16
    - text: 譬彼羽族、目覩網羅之設、猶不知戒、
      verse: 17
    - text: 斯人乃潛伏以流己血、隱伺以害己生、
      verse: 18
    - text: 凡嗜利者、其道如是、貪得之欲、必隕其命、○
      verse: 19
    - text: 智慧大呼於街市、發聲於通衢、
      verse: 20
    - text: 呼於會集之首區、揚言於邑門與城內、
      verse: 21
    - text: 曰、樸拙者好樸拙、侮慢者樂侮慢、愚蠢者惡知識、將至何時乎、
      verse: 22
    - text: 我加斥責、爾當回轉、我將以我神注爾、以我言示爾、
      verse: 23
    - text: 我召爾、爾弗從、我伸手、莫之顧、
      verse: 24
    - text: 我之規訓、爾蔑視之、我之斥責、爾弗受之、
      verse: 25
    - text: 爾遭患難、我必哂之、爾受恐惶、我必嗤之、
      verse: 26
    - text: 爾之恐惶、如狂風之來、爾之患難、如颶風之至、罹憂傷、遇窘苦、
      verse: 27
    - text: 斯時呼籲我、我弗應、切尋我、而弗得、
      verse: 28
    - text: 因其憎惡知識、不喜寅畏耶和華、
      verse: 29
    - text: 不受我之規訓、輕忽我之斥責、
      verse: 30
    - text: 故必依其所行、而食其果、循其所謀、而饜其欲、
      verse: 31
    - text: 樸拙者戮於卻退、愚蠢者滅於安逸、
      verse: 32
    - text: 惟聽我者、必宴然居處、得享寧靜、不畏遭禍、
      verse: 33
  - chapter: 2
    verses:
    - text: 我子、爾若聽受我言、默識我誡、
      verse: 1
    - text: 傾耳以聆智慧、盡心以求通達、
      verse: 2
    - text: 呼籲明哲、揚聲以求通達、
      verse: 3
    - text: 尋之如銀、索之如寶、
      verse: 4
    - text: 則必知寅畏耶和華、得識上帝、
      verse: 5
    - text: 蓋耶和華錫予智慧、知識通明、出於其口、
      verse: 6
    - text: 爲正直者蓄眞智、爲行端者之盾干、
      verse: 7
    - text: 守公平之道、衞聖民之途、
      verse: 8
    - text: 爾則達義理、公平正直、及諸善路、
      verse: 9
    - text: 蓋智慧將入爾心、知識將悅爾魂、
      verse: 10
    - text: 精明必衞爾、通達必保爾、
      verse: 11
    - text: 援爾於惡者之道、脫出詞乖謬之人、
      verse: 12
    - text: 若輩離乎正路、行於暗途、
      verse: 13
    - text: 喜於作惡、悅惡者之乖戾、
      verse: 14
    - text: 其途邪曲、其徑偏僻、
      verse: 15
    - text: 維彼智慧、必援爾於淫婦、卽諂言之外婦、
      verse: 16
    - text: 彼乃遺棄少時之偶、忘其上帝之約、
      verse: 17
    - text: 其室陷於死域、其途歸於幽魂、
      verse: 18
    - text: 凡詣之者、不復旋返、不得生路、
      verse: 19
    - text: 維彼智慧、俾爾行善人之途、守義人之徑、
      verse: 20
    - text: 正人必居於大地、完人恆存於寰區、
      verse: 21
    - text: 惟惡者被絕、譎者見拔於其中、
      verse: 22
  - chapter: 3
    verses:
    - text: 我子、勿忘我教、恪守我誡、
      verse: 1
    - text: 則必增爾年日、加爾平康、
      verse: 2
    - text: 勿容仁慈誠實去爾、當繫之於頸項、銘之於心版、
      verse: 3
    - text: 則於上帝世人前、蒙恩寵、得名譽、
      verse: 4
    - text: 一心賴耶和華、勿恃己之明哲、
      verse: 5
    - text: 凡事認之、彼必平直爾途、
      verse: 6
    - text: 勿自以爲智、當寅畏耶和華、而離乎惡、
      verse: 7
    - text: 則療治爾身、潤澤爾骨、
      verse: 8
    - text: 以爾資財、及所產之初實、尊榮耶和華、
      verse: 9
    - text: 則爾倉豐盈、酒醡之新釀流溢、○
      verse: 10
    - text: 我子、勿輕耶和華之懲罰、勿厭其譴責、
      verse: 11
    - text: 蓋耶和華責其所愛、如父於其所悅之子、
      verse: 12
    - text: 獲智慧、得明哲者、其人福矣、
      verse: 13
    - text: 得之愈於得銀、其利愈於精金、
      verse: 14
    - text: 貴於珍珠、凡可慕者、無足比擬、
      verse: 15
    - text: 右持壽考、左執富貴、
      verse: 16
    - text: 其道安樂、其徑平康、
      verse: 17
    - text: 持之者以爲生命之樹、守之者咸有福祉、
      verse: 18
    - text: 耶和華以智慧奠地、以明哲建天、
      verse: 19
    - text: 以其知識俾深淵坼裂、雲霄滴露、○
      verse: 20
    - text: 我子、持守眞智精明、顧諟弗失、
      verse: 21
    - text: 此爲爾魂之生、爾項之飾、
      verse: 22
    - text: 爾則安然行路、足不顚蹶、
      verse: 23
    - text: 偃臥無懼、酣然而睡、
      verse: 24
    - text: 恐怖忽至爾勿懼、惡人遭風爾勿驚、
      verse: 25
    - text: 蓋耶和華爲爾所恃、必佑爾足、免於罹陷、
      verse: 26
    - text: 當善待者、爾力能爲、則勿謝卻、
      verse: 27
    - text: 爾有其物、勿語鄰曰、且去、明日復來、我以予爾、
      verse: 28
    - text: 爾鄰附爾安居、勿謀害之、
      verse: 29
    - text: 人未加害於爾、勿無端與之爭、
      verse: 30
    - text: 勿嫉強暴、勿擇其途、
      verse: 31
    - text: 蓋乖戾者爲耶和華所惡、正直者爲其所契、
      verse: 32
    - text: 耶和華詛惡者之家、錫嘏義者之室、
      verse: 33
    - text: 加侮慢於侮慢者、施恩寵於謙遜者、
      verse: 34
    - text: 智者必得其榮、愚者之升爲辱、
      verse: 35
  - chapter: 4
    verses:
    - text: 諸子、宜聽父訓、務識明哲、
      verse: 1
    - text: 我以善道錫爾、勿棄我之法則、
      verse: 2
    - text: 昔我在父前爲佳兒、我母視我幼稚、獨爲可愛、
      verse: 3
    - text: 父誨我曰、爾心其識我言、遵守我命、則可得生、
      verse: 4
    - text: 當得智慧、宜獲明哲、我口所言、勿忘勿違、
      verse: 5
    - text: 勿棄智慧、彼將保爾、當愛智慧、彼將衞爾、
      verse: 6
    - text: 智慧乃爲首務、爾其得之、罄爾所有、以易明哲、
      verse: 7
    - text: 崇尚之、則使爾升高、懷抱之、則使爾尊榮、
      verse: 8
    - text: 彼將冠爾以華冠、付爾以榮冕、○
      verse: 9
    - text: 我子、聽受我言、則享遐齡、
      verse: 10
    - text: 我曾示爾以智慧之路、導爾以正直之徑、
      verse: 11
    - text: 爾行之、步履不至跼蹐、疾趨不至顚蹶、
      verse: 12
    - text: 堅持訓誨、謹守勿失、是爲爾之生命、
      verse: 13
    - text: 惡人之途勿入、妄人之路勿履、
      verse: 14
    - text: 避之勿由、遠之而去、
      verse: 15
    - text: 蓋彼未行惡則不眠、未傾人則廢寢、
      verse: 16
    - text: 食邪慝之餅、飲強暴之酒、
      verse: 17
    - text: 義者之道、有若朝暉、愈升愈明、迨至中午、
      verse: 18
    - text: 惡者之途、有若幽暗、遭遇顚躓、不知何因、○
      verse: 19
    - text: 我子、注意我言、傾聽我語、
      verse: 20
    - text: 勿去之於日、當存之於心、
      verse: 21
    - text: 蓋獲之者則得生命、全體舒暢、
      verse: 22
    - text: 謹守乃心、是爲生命之源、
      verse: 23
    - text: 絕邪僻於口、屛乖謬於脣、
      verse: 24
    - text: 目當直視、惟前是瞻、
      verse: 25
    - text: 坦平爾步履、穩固爾道途、
      verse: 26
    - text: 勿偏左右、移爾足遠於惡、
      verse: 27
  - chapter: 5
    verses:
    - text: 我子、注意我之智慧、傾聽我之明哲、
      verse: 1
    - text: 致爾謹守精明、口存知識、
      verse: 2
    - text: 惟彼淫婦、脣如滴蜜、口滑於油、
      verse: 3
    - text: 終則苦若茵陳、利如刀劍、
      verse: 4
    - text: 其足下及死域、其步臨於陰府、
      verse: 5
    - text: 生命坦途、彼不之得、其徑靡常、彼不自知、
      verse: 6
    - text: 諸子宜聽、勿違我口所言、
      verse: 7
    - text: 爾行宜遠之、勿近其室門、
      verse: 8
    - text: 免爾尊榮畀他人、歲月供殘暴、
      verse: 9
    - text: 資財充於外人、辛勞歸於他家、
      verse: 10
    - text: 終則形銷體敗、難免咨嗟、
      verse: 11
    - text: 乃曰、我何恨惡訓誨、心輕斥責、
      verse: 12
    - text: 不從師言、不聽傅訓、
      verse: 13
    - text: 於羣衆大會中、幾干諸咎、
      verse: 14
    - text: 當飲己池之水、飲己井之活水、
      verse: 15
    - text: 爾泉豈可外溢、爾溪豈可流入街衢、
      verse: 16
    - text: 當獨爲己有、不公諸外人、
      verse: 17
    - text: 俾爾泉蒙福、樂爾少時之妻、
      verse: 18
    - text: 視如馴鹿、可悅之麀、恆饜於其懷、永戀乎其愛、
      verse: 19
    - text: 我子、胡爲眷戀淫婦、擁抱外婦、
      verse: 20
    - text: 蓋人之途、在耶和華目前、其徑爲彼所治、
      verse: 21
    - text: 惡者必爲己惡所拘、己罪所縛、
      verse: 22
    - text: 緣缺訓誨、必致死亡、因其愚甚、必入歧途、
      verse: 23
  - chapter: 6
    verses:
    - text: 我子、爾若爲鄰作保、爲人拊掌、
      verse: 1
    - text: 則爲爾口所陷、爾言所執、
      verse: 2
    - text: 我子、旣入鄰之掌握、當行此以自救、速往懇求其人、
      verse: 3
    - text: 勿閉目而寢、勿合睫而眠、
      verse: 4
    - text: 尚其自救、如麞脫獵、如鳥脫捕、○
      verse: 5
    - text: 怠惰者歟、往視厥蟻、察其所爲、可得智慧、
      verse: 6
    - text: 彼雖無帥、無督無長、
      verse: 7
    - text: 夏時備食、穡時斂糧、
      verse: 8
    - text: 怠惰者歟、偃臥何其久、寢睡何時興、
      verse: 9
    - text: 再寢片時、又睡片時、叉手偃臥片時、
      verse: 10
    - text: 則爾貧窮之來如盜賊、匱乏之至如兵士、○
      verse: 11
    - text: 言行乖謬、乃無賴之惡徒、
      verse: 12
    - text: 以目致意、以足傳情、以指指揮、
      verse: 13
    - text: 中心乖戾、恆謀邪惡、播厥爭端、
      verse: 14
    - text: 故其災害突至、勿遭摧折、無術補救、
      verse: 15
    - text: 耶和華所惡者有六、所憎者有七、
      verse: 16
    - text: 卽目傲舌謊、手流無辜之血、
      verse: 17
    - text: 心圖惡謀、足趨邪慝、
      verse: 18
    - text: 發誑言而妄證、於昆弟播爭端、○
      verse: 19
    - text: 我子、當守父命、勿棄母教、
      verse: 20
    - text: 恆結之於心、繫之於項、
      verse: 21
    - text: 行時則導爾、臥時則衞爾、寤時則語爾、
      verse: 22
    - text: 蓋其誡爲燈、其教爲光、訓誨之譴責、爲生命之路、
      verse: 23
    - text: 保爾脫於惡婦、免於外婦諂媚之舌、
      verse: 24
    - text: 爾心勿戀其美色、勿爲其眉睫所誘、
      verse: 25
    - text: 人因妓女之故、僅餘片餅、淫婦獵取寶貴之命、
      verse: 26
    - text: 懷抱炎火、衣豈不焚、
      verse: 27
    - text: 經行爇炭、足豈不灼、
      verse: 28
    - text: 暱鄰妻者亦如是、凡捫之者、不爲無罪、
      verse: 29
    - text: 盜若因餓、竊物充飢、人不之鄙、
      verse: 30
    - text: 倘其被獲、必償七倍、罄厥家貲、
      verse: 31
    - text: 淫人妻者、乃乏知識、凡行此者、必喪己命、
      verse: 32
    - text: 受傷受辱、其恥莫能拭、
      verse: 33
    - text: 蓋人因嫉生怒、報復之日、必不寬宥、
      verse: 34
    - text: 不顧贖金、雖多饋之、猶不滿意、
      verse: 35
  - chapter: 7
    verses:
    - text: 我子、宜守我言、衷藏我命、
      verse: 1
    - text: 守我命而得生、守我教如眸子、
      verse: 2
    - text: 繫於指端、銘於心版、
      verse: 3
    - text: 謂智慧曰、爾爲我姊妹、稱明哲爲眷屬、
      verse: 4
    - text: 保爾脫於淫婦、遠諂言之外婦、
      verse: 5
    - text: 昔我在室臨牖、自櫺而觀、
      verse: 6
    - text: 見樸拙少年中、有一乏知識者、
      verse: 7
    - text: 經行於衢、近淫婦之巷隅、而詣其室、
      verse: 8
    - text: 或薄暮黃昏、或中夜幽暗、
      verse: 9
    - text: 有婦相迎、妓妝心譎、
      verse: 10
    - text: 喧呶不羈、其足弗安於室、
      verse: 11
    - text: 時而在衢、時而在市、或潛伏於諸隅、
      verse: 12
    - text: 乃摟少者、與之接吻、面無愧色、
      verse: 13
    - text: 曰、我今日償願、有酬恩祭品、
      verse: 14
    - text: 故出迎爾、急欲晤面、茲得相遇、
      verse: 15
    - text: 我之牀榻、鋪以裀褥、曁厥繡裯、其綫出自埃及、
      verse: 16
    - text: 已以沒藥、沈香桂皮、薰我牀笫、
      verse: 17
    - text: 其來、爾我飽享愛情、迄於詰朝、以愛情相慰藉、
      verse: 18
    - text: 男人去家、行於遠道、
      verse: 19
    - text: 手執銀囊、望日方歸、
      verse: 20
    - text: 婦頻以婉言誘之、以諂言強之、
      verse: 21
    - text: 乃急從之、如牛就屠、如愚者受懲於縲絏、
      verse: 22
    - text: 至於矢刺其肝、如鳥亟於投網、不知性命攸關、
      verse: 23
    - text: 諸子其聽我、聆我口所言、
      verse: 24
    - text: 爾心勿偏於其途、勿迷於其徑、
      verse: 25
    - text: 蓋彼所傷而仆者孔多、所殺者甚衆、
      verse: 26
    - text: 其家爲陰府之路、下及死亡之室、
      verse: 27
  - chapter: 8
    verses:
    - text: 智慧非呼召、明哲非發聲乎、
      verse: 1
    - text: 立於路旁之阜上、四達之衢中、
      verse: 2
    - text: 在於邑門、入邑之區、月城之場、大聲呼曰、
      verse: 3
    - text: 人歟、我向爾曹呼召、我向世人揚聲、
      verse: 4
    - text: 爾曹庸人、當知聰睿、愚者心宜通明、
      verse: 5
    - text: 我言殊善、啟口皆正、爾其聽之、
      verse: 6
    - text: 我口出眞誠、我脣絕邪惡、
      verse: 7
    - text: 我口所言皆義、無邪曲、無乖謬、
      verse: 8
    - text: 通達者以爲明晰、有識者以爲正直、
      verse: 9
    - text: 寧受我訓、不受白銀、宜得知識、勝於精金、
      verse: 10
    - text: 蓋智慧愈於珍珠、凡可慕者、無足比擬、
      verse: 11
    - text: 維我智慧、以聰明爲居所、考究知識精明、
      verse: 12
    - text: 寅畏耶和華、在於惡惡、驕慢狂妄、惡行謬口、我皆惡之、
      verse: 13
    - text: 我有良謀眞智、我乃明哲、我具能力、
      verse: 14
    - text: 列王恃我秉鈞、牧伯恃我宣義、
      verse: 15
    - text: 侯伯顯貴、世上士師、恃我操權、
      verse: 16
    - text: 愛我者、我亦愛之、勤求我者、則必得之、
      verse: 17
    - text: 豐富尊榮與我偕、恆產公義與我俱、
      verse: 18
    - text: 我之果實、愈於黃金精金、我之出產、愈於佳銀、
      verse: 19
    - text: 我行於公義之途、履於公平之徑、
      verse: 20
    - text: 使愛我者得厥貨財、充其府庫、○
      verse: 21
    - text: 耶和華造我、在其經營之始、古昔造化之先、
      verse: 22
    - text: 自永古、自元始、於地未有之先、我已被建、
      verse: 23
    - text: 未有深淵、未有湧泉、我已生焉、
      verse: 24
    - text: 山嶽未奠、岡陵未有、
      verse: 25
    - text: 大地田野、世之土壤、尚未締造、我已在焉、
      verse: 26
    - text: 上帝建立諸天、使穹蒼環海面、我已在焉、
      verse: 27
    - text: 上堅霄漢、下固淵泉、
      verse: 28
    - text: 定海之界、使水不違其命、建立大地之基、
      verse: 29
    - text: 斯時也、我與之俱、爲其工師、日爲所悅、恆懽忭於其前、
      verse: 30
    - text: 且懽忭於塵寰、樂與世人相偕、○
      verse: 31
    - text: 諸子聽我、守我道者、其有福矣、
      verse: 32
    - text: 聽訓勿違、而得智慧、
      verse: 33
    - text: 聽從我言、日伺我門、侍於門柱、其有福矣、
      verse: 34
    - text: 得我者則得生、並蒙耶和華之恩寵、
      verse: 35
    - text: 失我者乃戕己命、憾我者咸愛死亡、
      verse: 36
  - chapter: 9
    verses:
    - text: 智慧建室、鑿其七柱、
      verse: 1
    - text: 宰畜調酒、肆筵設席、
      verse: 2
    - text: 遣婢速客、己於邑之高處呼曰、
      verse: 3
    - text: 誰爲庸人、可轉而入此、
      verse: 4
    - text: 謂無知者曰、來食我餅、飲我所調之酒、
      verse: 5
    - text: 維爾庸人、離庸愚、得生存、行於明哲之路、○
      verse: 6
    - text: 責侮慢者、自招詆毀、斥邪惡者、自取玷汚、
      verse: 7
    - text: 勿責侮慢者、恐其憾爾、宜責智慧者、彼乃愛爾、
      verse: 8
    - text: 訓迪智人、其智必益、教誨義人、其學必進、
      verse: 9
    - text: 寅畏耶和華、爲智慧之肇始、識聖者爲明哲、
      verse: 10
    - text: 蓋由於我、加爾時日、增爾年齡、
      verse: 11
    - text: 若爾有智、爲己有之、若爾侮慢、一己承之、○
      verse: 12
    - text: 愚婦喧呶、庸愚無知、
      verse: 13
    - text: 在其室門之前、坐於邑中高阜之座、
      verse: 14
    - text: 路人徑行其道、則呼之曰、
      verse: 15
    - text: 誰爲庸人、可轉而入此、
      verse: 16
    - text: 謂無知者曰、竊取之水乃甘、暗食之餅有味、
      verse: 17
    - text: 惟其人不知幽魂在此、其客在陰府之深處、
      verse: 18
  - chapter: 10
    verses:
    - text: 所羅門之箴言、○智子令父喜樂、愚子爲母憂戚、
      verse: 1
    - text: 積財非義、無所裨益、惟義拯人於死、
      verse: 2
    - text: 耶和華不任義者受餒、不使惡者遂欲、
      verse: 3
    - text: 手惰者致貧、手勤者致富、
      verse: 4
    - text: 夏時而斂者乃智子、穡時而寢者乃辱子、
      verse: 5
    - text: 福祉臨於義者之首、殘暴藏於惡者之口、
      verse: 6
    - text: 義者之誌得頌、惡者之名必朽、
      verse: 7
    - text: 心慧者必受命令、口愚者必致傾覆、
      verse: 8
    - text: 履正直者、其行穩固、從邪曲者、必致敗露、
      verse: 9
    - text: 以目示意、必生憂患、口愚之輩、必致傾覆、
      verse: 10
    - text: 義者之口、乃生命之源、惡者之口、乃殘暴所藏、
      verse: 11
    - text: 憾恨啟釁隙、仁愛蓋罪愆、
      verse: 12
    - text: 具明哲者、口有智慧、乏知識者、背受杖責、
      verse: 13
    - text: 智人積存知識、愚者之口、臨於敗亡、
      verse: 14
    - text: 富人之貨財、爲其堅城之衞、貧者之窮乏、乃其敗亡之由、
      verse: 15
    - text: 義者之勞力乃致生、惡者之出產乃致罪、
      verse: 16
    - text: 守訓誨者、履於生路、違斥責者、迷於歧途、
      verse: 17
    - text: 匿怨者口言誑、讒謗者爲愚人、
      verse: 18
    - text: 多言難免咎戾、緘口乃爲明智、
      verse: 19
    - text: 義者之舌、有如佳銀、惡者之心、所值無幾、
      verse: 20
    - text: 義者之脣、以育衆庶、愚者乏識、陷於死亡、
      verse: 21
    - text: 耶和華之錫嘏、令人富厚、不加憂傷、
      verse: 22
    - text: 愚蠢者戲行邪惡、明哲者乃樂智慧、
      verse: 23
    - text: 惡者所懼必臨之、義者所欲必允之、
      verse: 24
    - text: 狂風驟過、惡者烏有、惟彼義者、其基永存、
      verse: 25
    - text: 怠惰之流、於使之者、如醯在齒、如煙在目、
      verse: 26
    - text: 寅畏耶和華、必益其壽命、惟彼惡者、必夭其天年、
      verse: 27
    - text: 義人之望、必致喜樂、惡者之冀、必至敗亡、
      verse: 28
    - text: 耶和華之道、於正直者爲保障、於作惡者爲毀滅、
      verse: 29
    - text: 義者永不遷移、惡者不得居於地上、
      verse: 30
    - text: 義者之口、乃生智慧、乖謬之舌、必被斷絕、
      verse: 31
    - text: 義者之脣、知所悅人、惡者之口、惟出乖謬、
      verse: 32
  - chapter: 11
    verses:
    - text: 詐僞之衡、爲耶和華所惡、公平之石、爲其所悅、
      verse: 1
    - text: 驕矜旣至、恥辱亦至、惟謙卑者、智慧與俱、
      verse: 2
    - text: 正直者、其眞誠必導之、奸詐者、其乖戾必敗之、
      verse: 3
    - text: 震怒之日、資財無益、惟義拯人於死、
      verse: 4
    - text: 完人之義、平直其途、惡者因己惡而顚覆、
      verse: 5
    - text: 正直者、其義必救之、奸詐者、其惡必陷之、
      verse: 6
    - text: 惡人旣死、所冀俱絕、罪人之望、歸於烏有、
      verse: 7
    - text: 義者得脫於難、惡者從而代之、
      verse: 8
    - text: 不虔者以口舌害鄰里、惟義人因知識得救援、
      verse: 9
    - text: 義者亨通、舉邑欣悅、惡者淪喪、歡聲沸騰、
      verse: 10
    - text: 維彼城邑、以正直者之祝而振興、因邪惡者之口而傾覆、
      verse: 11
    - text: 蔑鄰者無知、通達者緘口、
      verse: 12
    - text: 佚遊閑談者、發人陰私、中心誠慤者、隱人情事、
      verse: 13
    - text: 無智謀、民必仆、多議士、民乃安、
      verse: 14
    - text: 爲人作保、必遭挫折、憎惡拊掌、乃獲安康、
      verse: 15
    - text: 淑女得尊榮、強男得財貨、
      verse: 16
    - text: 仁慈者益己命、殘刻者害厥身、
      verse: 17
    - text: 作惡者、其值乃虛、播義者、其賚有定、
      verse: 18
    - text: 恆於義者必得生、從乎惡者必致死、
      verse: 19
    - text: 其心乖戾者、爲耶和華所惡、其行完全者、爲其所悅、
      verse: 20
    - text: 惡人雖則連手、不免受刑、義者後裔蒙救、
      verse: 21
    - text: 女美而不精明、如金環貫豕鼻、
      verse: 22
    - text: 義者所欲、無非善良、惡者之望、終干震怒、
      verse: 23
    - text: 有博施而益增加、有過吝而致貧乏、
      verse: 24
    - text: 好施濟者、必得豐腴、潤澤人者、必受潤澤、
      verse: 25
    - text: 閉糴者、民必詛之、糶穀者、福加其首、
      verse: 26
    - text: 勤求善者、必獲恩寵、惟求惡者、惡必及之、
      verse: 27
    - text: 恃財者必至傾覆、行義者茂如青葉、
      verse: 28
    - text: 擾己家者、所得惟風、愚人爲慧心者之役、
      verse: 29
    - text: 義者結果、有若生命之樹、智者乃有得人之能、
      verse: 30
    - text: 義者在世、且受其報、況惡人罪人乎、
      verse: 31
  - chapter: 12
    verses:
    - text: 悅勸懲者、乃悅知識、惡斥責者、是爲愚蠢、
      verse: 1
    - text: 行善者、耶和華必錫以恩、謀惡者、必定其罪、
      verse: 2
    - text: 人恃其惡、不能堅立、義者之根、永不動移、
      verse: 3
    - text: 淑善之女、爲夫首之冠冕、啟羞之女、如夫骨之腐朽、
      verse: 4
    - text: 義人之思維公平、惡人之計謀詭詐、
      verse: 5
    - text: 惡者所言、無非潛伏流血、正人之口、必救其人、
      verse: 6
    - text: 惡人傾覆、歸於烏有、義者之家、恆久存立、
      verse: 7
    - text: 循人智慧而加揄揚、惟心乖者、則受蔑視、
      verse: 8
    - text: 居卑而有役、愈於自大而乏食、
      verse: 9
    - text: 義人恤其牲畜之命、惟惡者之仁慈、無非殘忍、
      verse: 10
    - text: 力其田者足食、從虛浮者無知、
      verse: 11
    - text: 惡人罔利、惡人欲得其網、義者之根、自結其實、
      verse: 12
    - text: 惡者網於口過、義者脫於患難、
      verse: 13
    - text: 人因口果而飽以福、依手所爲而得其報、
      verse: 14
    - text: 愚者視己之途爲正、智者惟人之訓是聽、
      verse: 15
    - text: 愚者有怒卽見、智者受辱隱忍、
      verse: 16
    - text: 言誠者著公義、僞證者顯奸欺、
      verse: 17
    - text: 浮躁之言、如鋒刃之刺、智者之舌、有療疾之能、
      verse: 18
    - text: 言誠必永立、言誑只須臾、
      verse: 19
    - text: 謀惡者心存詭譎、勸和者必得喜樂、
      verse: 20
    - text: 義者不遘禍、惡者有餘殃、
      verse: 21
    - text: 言誑之口、爲耶和華所惡、踐實之人、爲其所悅、
      verse: 22
    - text: 哲人隱藏其智、蠢者心播其愚、
      verse: 23
    - text: 勤者手操其柄、惰者必服厥役、
      verse: 24
    - text: 人心懷憂則抑鬱、惟聞善言則歡娛、
      verse: 25
    - text: 義者爲鄰先導、惡者所行、使之迷途、
      verse: 26
    - text: 惰者不燔所獵、勤者所寶維勤、
      verse: 27
    - text: 義路有生命、其途無死亡、
      verse: 28
  - chapter: 13
    verses:
    - text: 智慧之子、受父勸懲、侮慢之人、不聽譴責、
      verse: 1
    - text: 人因口果享福祉、心懷奸詐遭殘暴、
      verse: 2
    - text: 守口者保生、侈口者見滅、
      verse: 3
    - text: 惰者欲而弗得、勤者必致豐腴、
      verse: 4
    - text: 義者誑言是疾、惡者遺臭蒙羞、
      verse: 5
    - text: 行正直者保於義、干罪戾者敗於惡、
      verse: 6
    - text: 有自富而實空虛、有自貧而實豐裕、
      verse: 7
    - text: 人之資財、可贖生命、貧者不受恐嚇、
      verse: 8
    - text: 義人之光煇煌、惡者之燈熄滅、
      verse: 9
    - text: 驕泰惟起爭端、受勸乃有智慧、
      verse: 10
    - text: 妄得之財必耗、勤勞所積必增、
      verse: 11
    - text: 所望遲滯、致中心懷憂、所欲旣成、乃生命之樹、
      verse: 12
    - text: 輕道義者、自取敗亡、畏誡命者、必得賞賚、
      verse: 13
    - text: 智者之教、乃生命之源、使人脫死亡之網、
      verse: 14
    - text: 睿智授人恩澤、奸人之路崎嶇、
      verse: 15
    - text: 哲人以智制事、蠢者自呈其愚、
      verse: 16
    - text: 惡使陷人於禍、信使令人舒暢、
      verse: 17
    - text: 棄絕勸懲者受貧辱、順承斥責者得尊榮、
      verse: 18
    - text: 所欲得遂、中心覺甘、違離惡事、蠢人所惡、
      verse: 19
    - text: 與智者偕行、必成爲智、與蠢人爲侶、必受其傷、
      verse: 20
    - text: 災禍逐罪人、義人獲善報、
      verse: 21
    - text: 善人遺業於子孫、罪人積財歸義者、
      verse: 22
    - text: 貧而力困、多得穀食、亡於不義、亦有其人、
      verse: 23
    - text: 不杖其子者、是爲惡之、惟愛其子者、乃時懲之、
      verse: 24
    - text: 義者飽食、惡者枵腹、
      verse: 25
  - chapter: 14
    verses:
    - text: 哲婦立家、愚婦手毀之、
      verse: 1
    - text: 行正直者寅畏耶和華、行偏僻者蔑視之、
      verse: 2
    - text: 愚者之口、具扑己驕之杖、智者之言、有保己身之能、
      verse: 3
    - text: 家無牛、則槽淨、物產饒、賴牛力、
      verse: 4
    - text: 實證者決不言誑、妄證者吐其虛誕、
      verse: 5
    - text: 侮慢者求智弗獲、明哲者知識易得、
      verse: 6
    - text: 愚人無智言、往見則知之、
      verse: 7
    - text: 哲人之智、在識己道、蠢者之愚、在其自欺、
      verse: 8
    - text: 愚者戲干罪戾、正人內寓和平、
      verse: 9
    - text: 心之愁苦、惟己獨知、心之喜樂、他人莫與、
      verse: 10
    - text: 惡者之家必敗、正人之幕必興、
      verse: 11
    - text: 有一道焉、人以爲正、終爲死亡之路、
      verse: 12
    - text: 人於嬉笑而懷憂傷、喜樂終歸抑鬱、
      verse: 13
    - text: 中心背道者、必飫其果實、行善者由己而快足、
      verse: 14
    - text: 拙者盡信人言、哲人愼其步履、
      verse: 15
    - text: 智者恐懼而遠惡、蠢者驕矜以自恃、
      verse: 16
    - text: 易怒者必妄爲、謀惡者必見惡、
      verse: 17
    - text: 拙者業於愚、哲人冠以智、
      verse: 18
    - text: 惡人跽於善者之前、罪人伏於義者之門、
      verse: 19
    - text: 窮乏者鄰亦惡之、富厚者友朋衆多、
      verse: 20
    - text: 蔑鄰者干罪、恤貧者有福、
      verse: 21
    - text: 謀惡者、豈非入於歧路、謀善者、仁慈誠實加之、
      verse: 22
    - text: 凡百勤勞皆獲利、脣舌多言惟致貧、
      verse: 23
    - text: 智者之才爲其冕、蠢者之愚終爲愚、
      verse: 24
    - text: 實證者救人命、誑言者行詭詐、
      verse: 25
    - text: 寅畏耶和華者、其望維堅、後裔必得避所、
      verse: 26
    - text: 寅畏耶和華、乃生命之源、使人脫於死亡之網、
      verse: 27
    - text: 民庶則王榮、民寡則君敗、
      verse: 28
    - text: 遲於發怒者、大有明哲、性躁者適呈愚蒙、
      verse: 29
    - text: 心性和平、爲身之生命、衷懷嫉妒、爲骨之腐朽、
      verse: 30
    - text: 虐貧窮、乃侮造之之主、恤貧乏、乃尊祟之、
      verse: 31
    - text: 惡人遇難而見仆、義者臨死而有託、
      verse: 32
    - text: 達人之智寓於心、蠢者所懷形於外、
      verse: 33
    - text: 公義興國、罪惡辱民、
      verse: 34
    - text: 用智之臣蒙王恩、貽羞之僕遭王怒、
      verse: 35
  - chapter: 15
    verses:
    - text: 温和之應對息忿、暴厲之言詞激怒、
      verse: 1
    - text: 智者之舌、善宣知識、蠢者之口、乃吐愚頑、
      verse: 2
    - text: 耶和華目視萬方、鑒觀善惡、
      verse: 3
    - text: 温良之舌、乃生命之樹、乖謬之詞、乃摧折人心、
      verse: 4
    - text: 輕視父訓者爲愚人、順承斥責者得智慧、
      verse: 5
    - text: 義者之家、多藏貨財、惡者所入、內寓煩擾、
      verse: 6
    - text: 智者之口、播揚知識、愚者之心、出發不義、
      verse: 7
    - text: 惡者之祭、爲耶和華所惡、正人之祈、爲其所悅、
      verse: 8
    - text: 惡者之道、爲耶和華所惡、從義之人、爲其所愛、
      verse: 9
    - text: 離道途者受重懲、惡斥責者致死亡、
      verse: 10
    - text: 陰府死域、耶和華且洞鑒之、況世人之心乎、
      verse: 11
    - text: 侮慢者不悅斥責、不就智人、
      verse: 12
    - text: 心樂則顏歡、心憂則神敗、
      verse: 13
    - text: 達人之心求知識、蠢者之口嗜愚頑、
      verse: 14
    - text: 遭困苦者、日處逆境、有歡心者、恆飫珍饈、
      verse: 15
    - text: 少有而寅畏耶和華、愈於多財而煩擾、
      verse: 16
    - text: 茹菜蔬而相愛、愈於食太牢而相憾、
      verse: 17
    - text: 暴怒者啟爭端、忍怒者息爭競、
      verse: 18
    - text: 惰者之途、如環棘籬、正人之路、成爲達道、
      verse: 19
    - text: 智子悅父、蠢人輕母、
      verse: 20
    - text: 無知者以愚爲樂、明哲者直道而行、
      verse: 21
    - text: 無同謀、計不就、多議士、則必成、
      verse: 22
    - text: 應對得當、自覺歡欣、言語適時、何其嘉美、
      verse: 23
    - text: 智者由生命之道而上達、致遠在下之陰府、
      verse: 24
    - text: 耶和華傾驕人之家、立嫠婦之界、
      verse: 25
    - text: 惡謀爲耶和華所惡、良言純潔可愛、
      verse: 26
    - text: 貪貨財者擾己家、惡賄賂者得生存、
      verse: 27
    - text: 義者應對、心先思維、惡者之口、直吐邪慝、
      verse: 28
    - text: 耶和華遠惡人、惟聽義者之祈、
      verse: 29
    - text: 目光悅人心、嘉音健骸骨、
      verse: 30
    - text: 聽致生之斥責、必與智者偕居、
      verse: 31
    - text: 棄勸懲者、乃輕己魂、聽斥責者、必得知識、
      verse: 32
    - text: 寅畏耶和華、卽智慧之訓、謙遜乃尊榮之先導、
      verse: 33
  - chapter: 16
    verses:
    - text: 心之圖謀在人、言之功效、由於耶和華、
      verse: 1
    - text: 人之所行、自視爲潔、惟耶和華權衡其心、
      verse: 2
    - text: 凡爾所爲、託於耶和華、則所謀必成、
      verse: 3
    - text: 耶和華所造者、俱適其用、其造惡人、爲使屆期受難、
      verse: 4
    - text: 心驕者耶和華所惡、雖則連手、不免受刑、
      verse: 5
    - text: 仁慈誠實、可以贖罪、人之遠惡、在寅畏耶和華、
      verse: 6
    - text: 人之所行、若耶和華悅之、則使其敵與之和、
      verse: 7
    - text: 行義而少有、愈於不義而多財、
      verse: 8
    - text: 人心謀其道途、惟耶和華指示其步履、
      verse: 9
    - text: 神言寓於王口、聽訟則無謬言、
      verse: 10
    - text: 公平之衡、屬耶和華、囊中之石、皆其所製、
      verse: 11
    - text: 惡行爲王所憎、國位以義而立、
      verse: 12
    - text: 公義之詞、爲王所悅、正言之人、爲其所愛、
      verse: 13
    - text: 王怒如致死之使、惟智者必息之、
      verse: 14
    - text: 王顏光霽、乃爲生命、其恩有若春雨之雲、
      verse: 15
    - text: 得智慧愈於得金、獲明哲愈於獲銀、
      verse: 16
    - text: 正人之途遠乎惡、守道之人保其生、
      verse: 17
    - text: 倨傲爲淪亡之先導、心驕乃隕越之前因、
      verse: 18
    - text: 中心謙卑、與貧者同處、勝於與驕人分贓、
      verse: 19
    - text: 守道者獲益、恃耶和華者有福、
      verse: 20
    - text: 心慧者謂之通明、甘言增人學問、
      verse: 21
    - text: 明哲乃生命之源、蒙昧卽愚人之罰、
      verse: 22
    - text: 智者之心訓其口、增其脣之才、
      verse: 23
    - text: 良言如蜂房、甘於心、暢於骨、
      verse: 24
    - text: 有一道焉、人以爲正、終爲死亡之路、
      verse: 25
    - text: 勞力者、其欲助之、其口迫之、
      verse: 26
    - text: 匪徒圖謀毒害、口如烈火、
      verse: 27
    - text: 乖戾者播爭端、讒毀者間密友、
      verse: 28
    - text: 強暴之人、誘惑鄰里、引入不善之途、
      verse: 29
    - text: 合眸者圖乖僻、閉脣者成邪惡、
      verse: 30
    - text: 皓首爲榮冕、行善道則獲之、
      verse: 31
    - text: 忍怒者愈於勇士、制心者愈於克城、
      verse: 32
    - text: 籤置膝上、定事在耶和華、
      verse: 33
  - chapter: 17
    verses:
    - text: 有糒少許而相安、愈於盛饌盈室而相競、
      verse: 1
    - text: 用智之奴、必治貽羞之子、與其昆弟同分遺業、
      verse: 2
    - text: 鼎以鍊銀、爐以鍊金、惟耶和華鍛鍊人心、
      verse: 3
    - text: 作惡者、喜聽奸邪之口、言誑者、傾聽毒害之舌、
      verse: 4
    - text: 戲笑貧窮、乃侮造之之主、幸災樂禍、不免受刑、
      verse: 5
    - text: 子孫爲耆老之冕、祖父爲子孫之榮、
      verse: 6
    - text: 嘉言不宜於愚者、誑舌不宜於君王、
      verse: 7
    - text: 行賄者自視其物爲寶玉、無往不利、
      verse: 8
    - text: 蓋人愆尤、乃求和愛、數言其事、則間良朋、
      verse: 9
    - text: 責通達者以一言、深入其心、甚於撻愚蠢者以百杖、
      verse: 10
    - text: 惡人務叛、必有酷吏、奉遣擊之、
      verse: 11
    - text: 寧遇失子之熊、勿遇愚人適行其妄、
      verse: 12
    - text: 以惡報善者、災害不離其家、
      verse: 13
    - text: 釁端之起、如水潰決、宜先弭之、以免爭鬬、
      verse: 14
    - text: 義惡人、罪義人、皆耶和華所惡、
      verse: 15
    - text: 蠢者旣無知、何爲執金以市智、
      verse: 16
    - text: 友朋之愛在有恆、兄弟之生爲急難、
      verse: 17
    - text: 在鄰里前拊掌作保、其人乃爲無知、
      verse: 18
    - text: 好爭競者喜罪過、高門閭者求敗亡、
      verse: 19
    - text: 心邪僻者無利益、舌乖謬者陷災殃、
      verse: 20
    - text: 生愚蠢子必懷憂、爲愚人父無所樂、
      verse: 21
    - text: 心樂爲良藥、神傷致骨枯、
      verse: 22
    - text: 惡者受人懷中之賄、以反義讞、
      verse: 23
    - text: 達者用智於其前、蠢人游目於地極、
      verse: 24
    - text: 蠢子爲父之憂、爲母之苦、
      verse: 25
    - text: 罰行義之人、扑秉公之牧、俱爲不善、
      verse: 26
    - text: 寡言者有知識、沈靜者乃通人、
      verse: 27
    - text: 愚者緘默亦爲智、閉口亦爲哲、
      verse: 28
  - chapter: 18
    verses:
    - text: 異於衆者、獨求己欲、妄敵眞智、
      verse: 1
    - text: 蠢者不欲明哲、惟願彰其心意、
      verse: 2
    - text: 惡人旣至、輕慢亦至、恥辱隨於詬詈、
      verse: 3
    - text: 哲人之語如淵水、智慧之源如流溪、
      verse: 4
    - text: 瞻徇惡人之情、枉斷義人之獄、俱爲不善、
      verse: 5
    - text: 蠢者之脣啟爭端、其口招扑責、
      verse: 6
    - text: 蠢者之口致敗亡、其脣陷己命、
      verse: 7
    - text: 讒毀者、言如甘旨、入人甚深、
      verse: 8
    - text: 操作懈怠者、與奢侈者爲昆弟、
      verse: 9
    - text: 耶和華之名乃堅臺、義者趨之得安穩、
      verse: 10
    - text: 富人之財、爲其堅城、視若高垣、
      verse: 11
    - text: 隕越爲心驕之繼、謙遜在尊榮之先、
      verse: 12
    - text: 未聽而先應、乃愚乃辱、
      verse: 13
    - text: 有恙心能忍之、神傷孰能堪之、
      verse: 14
    - text: 哲人之心得知識、智者之耳求知識、
      verse: 15
    - text: 禮物爲人先導、引之以謁顯貴、
      verse: 16
    - text: 先赴愬者、其理似直、鄰里繼至、則得其情、
      verse: 17
    - text: 掣籤息爭競、爲強者解紛、
      verse: 18
    - text: 兄弟結怨而媾和、難於破堅城、其相爭也、如保障之門楗、
      verse: 19
    - text: 人因所言而得果報、口之所出、身必承之、
      verse: 20
    - text: 生死之權在舌、好用之者、必食其果、
      verse: 21
    - text: 人得妻室、卽爲獲福、且蒙耶和華之恩、
      verse: 22
    - text: 貧者懇切以求、富者厲詞以應、
      verse: 23
    - text: 濫交多友、必致敗亡、有友一人、親於昆弟、
      verse: 24
  - chapter: 19
    verses:
    - text: 貧而行正、愈於愚而乖謬、
      verse: 1
    - text: 心有欲而無知、乃爲不善、足疾趨者、難免失路、
      verse: 2
    - text: 人因愚而敗其途、其心遂怨耶和華、
      verse: 3
    - text: 富厚則友朋增、貧窮則故舊絕、
      verse: 4
    - text: 妄證者不免刑、言誑者難逭罪、
      verse: 5
    - text: 好施濟、則求之者多、好饋還、則友之者衆、
      verse: 6
    - text: 貧乏者昆弟惡之、況彼友朋、豈不遠之、追而與語、其人已渺、
      verse: 7
    - text: 得智慧者愛己生、守明哲者獲福祉、
      verse: 8
    - text: 妄證者不免刑、言誑者必淪喪、
      verse: 9
    - text: 蠢者逸樂非所宜、況奴隸制君長乎、
      verse: 10
    - text: 人而精明、遲於發怒、赦宥愆尤、爲其榮耀、
      verse: 11
    - text: 王怒如獅之咆哮、王恩如露之潤草、
      verse: 12
    - text: 蠢子爲其父之災、悍婦乃恆滴之水、
      verse: 13
    - text: 第宅貨財、爲祖父所遺、賢妻爲耶和華所賜、
      verse: 14
    - text: 懈怠致酣眠、惰者受飢餓、
      verse: 15
    - text: 守誡者保生、輕道者必死、
      verse: 16
    - text: 恤貧者乃貸於耶和華、必如其善行而償之、
      verse: 17
    - text: 子旣有望、宜加懲責、勿任其敗亡、
      verse: 18
    - text: 暴怒者必遭刑、爾若救之、必再救之、
      verse: 19
    - text: 爾其聽規訓、受懲責、終則爲智、
      verse: 20
    - text: 人心多謀、惟耶和華之志必成、
      verse: 21
    - text: 人之可慕、在其仁慈、貧窮愈於欺誑、
      verse: 22
    - text: 寅畏耶和華、致得生命因而恆足、災不及身、
      verse: 23
    - text: 惰者染指於盂、不反於口、
      verse: 24
    - text: 扑責侮慢者、則拙人增識、斥責通達者、則智慧愈明、
      verse: 25
    - text: 迫其父、逐其母、乃貽羞招辱之子、
      verse: 26
    - text: 我子、聽訓而棄哲言、爾勿爲此、
      verse: 27
    - text: 匪徒作證、戲笑公義、惡人吞食邪慝、
      verse: 28
    - text: 刑罰爲侮慢之徒而設、鞭扑爲蠢人之背而具、
      verse: 29
  - chapter: 20
    verses:
    - text: 清酒生侮慢、醇醪致喧譁、因之而搖曳者、是爲不智、
      verse: 1
    - text: 王威如獅吼、攖其怒者戕厥生、
      verse: 2
    - text: 遠爭爲人之榮、愚人乃務啟釁、
      verse: 3
    - text: 惰者冬時不事耕耘、穡時乞而弗得、
      verse: 4
    - text: 心藏謀畧、有若淵水、惟達者汲之、
      verse: 5
    - text: 自述其仁者衆、忠信之人、誰得遇之、
      verse: 6
    - text: 義者行正、子孫蒙福、
      verse: 7
    - text: 王升鞫位、瞠目而視、諸惡消散、
      verse: 8
    - text: 郭能自謂已清我心、我潔無罪、
      verse: 9
    - text: 權量不一其制、皆耶和華所惡、
      verse: 10
    - text: 孩童所爲、或清或正、因之而顯、
      verse: 11
    - text: 能聞之耳、能見之目、俱耶和華所造、
      verse: 12
    - text: 勿貪寢、免致匱乏、當啟目、則得飽飫、
      verse: 13
    - text: 購物之人、每曰惡惡、旣去則誇美之、
      verse: 14
    - text: 黃金旣有、珍珠亦多、惟哲言爲珍寶、
      verse: 15
    - text: 爲外人作保者、可取其衣、爲異族作保者、可質其身、
      verse: 16
    - text: 欺人得餅、自覺其甘、終則沙充厥口、
      verse: 17
    - text: 定策每因集議、決戰宜有智謀、
      verse: 18
    - text: 佚遊閑談者、發人陰私、孔張厥口者、勿與交際、
      verse: 19
    - text: 詛父母者、其燈必滅、幽暗甚深、
      verse: 20
    - text: 始而驟富、終不爲福、
      verse: 21
    - text: 勿言我必復仇、惟仰望耶和華、彼必救爾、
      verse: 22
    - text: 異制之石、耶和華所惡、詐僞之衡、乃爲不善、
      verse: 23
    - text: 人之步履、耶和華所定、焉能自識其道、
      verse: 24
    - text: 遽謂斯物爲聖、許願而後察之、乃自陷於網羅、
      verse: 25
    - text: 智慧之王簸散惡人、以輪碾之、
      verse: 26
    - text: 人之靈爲耶和華之燈、燭照隱衷、
      verse: 27
    - text: 仁慈誠實保王身、其位亦因仁慈而堅立、
      verse: 28
    - text: 能力爲少者之榮、皓首爲老人之美、
      verse: 29
    - text: 鞭傷可去罪惡、扑責入人甚深、
      verse: 30
  - chapter: 21
    verses:
    - text: 王之心志、在耶和華掌握、如溝洫之水、隨意運轉之、
      verse: 1
    - text: 人之所行、自視爲正、惟耶和華權衡人心、
      verse: 2
    - text: 行義秉公、耶和華所悅納、愈於獻祭、
      verse: 3
    - text: 目高心傲、惡人昌熾、俱爲罪戾、
      verse: 4
    - text: 勤者之思維、足致豐裕、急躁者、乃急貧窮、
      verse: 5
    - text: 以詭詞得財、如追浮氣、適以取死、
      verse: 6
    - text: 惡者不行義、其暴戾必覆之、
      verse: 7
    - text: 負罪者之路邪曲、清潔者之行正直、
      verse: 8
    - text: 寧處屋頂之隅、勿與悍婦共居廣廈、
      verse: 9
    - text: 惡者幸人之災、鄰里罔沾其惠、
      verse: 10
    - text: 侮慢者受刑、則拙人爲睿、智慧者受訓、則知識愈增、
      verse: 11
    - text: 惡人之家、義者度之、知其必覆而亡、
      verse: 12
    - text: 貧者呼籲、塞耳弗聞、則己呼籲、亦莫之聽、
      verse: 13
    - text: 暗中投贈、氣憤胥平、饋遺入懷、烈怒以息、
      verse: 14
    - text: 秉公而行、於義人爲喜樂、於惡人爲敗壞、
      verse: 15
    - text: 迷失通達之途、必居幽魂之會、
      verse: 16
    - text: 好宴樂者、必爲窮乏、好酒膏者、不致富饒、
      verse: 17
    - text: 惡者爲義者之贖、奸者爲正者之代、
      verse: 18
    - text: 寧處曠野、不與好爭煩懣之婦偕居、
      verse: 19
    - text: 智者之家、藏寶與膏、蠢者吞噬所有、
      verse: 20
    - text: 追求仁義者、則得生命、公義尊榮、
      verse: 21
    - text: 智者登勇士之城、敗其所恃之勢、
      verse: 22
    - text: 守口舌者、保生免害、
      verse: 23
    - text: 驕矜者名曰侮慢、惟恃狂傲而妄行、
      verse: 24
    - text: 惰者手不操作、爲其願欲所殺、
      verse: 25
    - text: 有人終日貪求、義者施舍不吝、
      verse: 26
    - text: 惡者之祭爲可憎、況以惡意獻之乎、
      verse: 27
    - text: 妄證者必敗、據所聞而證之者、其言恆存、
      verse: 28
    - text: 惡者厚其顏、正人定其行、
      verse: 29
    - text: 智慧明哲謀畧、無有能敵耶和華者、
      verse: 30
    - text: 備馬待戰、惟獲勝在於耶和華、
      verse: 31
  - chapter: 22
    verses:
    - text: 寧求令聞、愈於多財、寧得恩寵、愈於金銀、
      verse: 1
    - text: 貧富錯處、悉爲耶和華所造、
      verse: 2
    - text: 精明者見害而隱避、樸拙者前往而遘災、
      verse: 3
    - text: 謙遜及寅畏耶和華之報、卽富有尊榮與壽考、
      verse: 4
    - text: 乖戾者之途中、具有荊棘羅網、保其生者必遠之、
      verse: 5
    - text: 以當行之道訓童穉、至老必不離之、
      verse: 6
    - text: 富者握貧人之權、貸者爲債主之僕、
      verse: 7
    - text: 播惡者必斂禍、其怒之勢必敗、
      verse: 8
    - text: 善其目者、以食食貧、必獲福祉、
      verse: 9
    - text: 逐侮慢者、則釁端泯焉、爭鬬與凌辱息焉、
      verse: 10
    - text: 好清心者、因其嘉言、王與之友、
      verse: 11
    - text: 耶和華祐智者、敗譎者之言、
      verse: 12
    - text: 惰者云、外有獅、行於途、必見殺、
      verse: 13
    - text: 淫婦之口乃深阱、耶和華所惡者、必陷其中、
      verse: 14
    - text: 孩童之心、包藏愚昧、懲之以杖、則除去之、
      verse: 15
    - text: 虐貧利己、饋遺富人、俱必匱乏、○
      verse: 16
    - text: 傾耳以聽智者之言、專心於我知識、
      verse: 17
    - text: 存之於衷、銜之於口、斯爲美、
      verse: 18
    - text: 我今日示爾、俾爾仰賴耶和華、
      verse: 19
    - text: 謀畧知識、我豈未錄以遺爾乎、
      verse: 20
    - text: 使爾確知眞理、能以眞言復遣爾者、○
      verse: 21
    - text: 人旣貧窮、勿加侵奪、坐於邑門、勿欺困苦、
      verse: 22
    - text: 蓋耶和華必伸其寃、凡奪之者、必奪其命、
      verse: 23
    - text: 易怒者、勿與交際、暴躁者、勿與相偕、
      verse: 24
    - text: 恐習其行、自陷網羅、
      verse: 25
    - text: 勿爲人拊掌、勿爲債作保、
      verse: 26
    - text: 胡爲使人因爾無償、奪爾臥榻、
      verse: 27
    - text: 昔時田界、先祖所定、不可遷移、
      verse: 28
    - text: 爾不見人勤厥事乎、彼必立於王前、不侍庸人之側、
      verse: 29
  - chapter: 23
    verses:
    - text: 與官長同筵、當注意在爾前者爲誰、
      verse: 1
    - text: 爾若饕餮、宜置刃於爾喉、
      verse: 2
    - text: 勿貪其珍饈、乃屬欺誑、
      verse: 3
    - text: 勿苦求富饒、勿自恃己智、
      verse: 4
    - text: 豈可注目虛無、蓋貨財誠生羽翼、如鷹飛戾天、
      verse: 5
    - text: 勿食眈眈者之餅、勿貪其珍饈、
      verse: 6
    - text: 其心若何、爲人亦若何、雖曰式食式飲、而心不在爾、
      verse: 7
    - text: 則爾所食少許、必復哇之、所致美詞、歸虛費矣、
      verse: 8
    - text: 勿與蠢人語、彼必蔑爾智言、
      verse: 9
    - text: 昔時之田界勿徙、孤兒之田畝勿侵、
      verse: 10
    - text: 蓋其贖者有能力、必對爾而伸其寃、
      verse: 11
    - text: 留心於訓誨、側耳於智言、
      verse: 12
    - text: 童穉勿缺懲責、以杖扑之、不至死亡、
      verse: 13
    - text: 當扑之以杖、以救其魂、不入陰府、
      verse: 14
    - text: 我子、爾心若慧、我心則喜、
      verse: 15
    - text: 爾口言正、我衷則悅、
      verse: 16
    - text: 爾心勿妒罪人、惟終日寅畏耶和華、
      verse: 17
    - text: 必有果報、不絕爾望、
      verse: 18
    - text: 我子聽之、而爲智人、導爾心於正路、
      verse: 19
    - text: 耽酒嗜炙之人、勿與同處、
      verse: 20
    - text: 沉湎饕餮者、必致貧窮、好寢使人衣敝、
      verse: 21
    - text: 當聽生爾之父、勿輕年邁之母、
      verse: 22
    - text: 宜購眞理、智慧訓誨明哲、而勿鬻之、
      verse: 23
    - text: 義人之父、必甚喜樂、生子而智、因之歡欣、
      verse: 24
    - text: 當使爾父歡欣、生爾之母喜樂、
      verse: 25
    - text: 我子、歸心於我、注目我道、
      verse: 26
    - text: 妓女乃深坑、外婦爲狹阱、
      verse: 27
    - text: 伏藏如盜、增奸邪於人間、
      verse: 28
    - text: 孰咨嗟、孰歎息、孰有爭、孰有怨、孰無故受傷、孰二目紅赤乎、
      verse: 29
    - text: 卽流連於酒、尋求調和之酒者是也、
      verse: 30
    - text: 勿視酒之紅色、閃爍於杯、下咽暢適、
      verse: 31
    - text: 終必如蛇之噬、如虺之齧、
      verse: 32
    - text: 以致爾目見怪異、爾心發乖張、
      verse: 33
    - text: 如寢於海中、如臥於桅頂、
      verse: 34
    - text: 乃曰、擊我而我無傷、扑我而我不覺、何時而醒、仍復索飲、
      verse: 35
  - chapter: 24
    verses:
    - text: 勿妒惡者、勿欲與偕、
      verse: 1
    - text: 蓋彼心習強暴、口言殘害、
      verse: 2
    - text: 家室由智慧建造、因明哲堅立、
      verse: 3
    - text: 其室充以貨財、皆寶貴可悅、由知識而致、
      verse: 4
    - text: 哲人有力、智者增權、
      verse: 5
    - text: 戰事起、恃智謀、議士多、能獲勝、
      verse: 6
    - text: 智慧極高、蠢者莫及、故在邑門、不啟其口、
      verse: 7
    - text: 謀惡者、必稱爲奸人、
      verse: 8
    - text: 愚妄之念皆爲罪、侮慢之人衆所憎、
      verse: 9
    - text: 臨難而委靡、爾力乃微弱、
      verse: 10
    - text: 被曳至死地者、爾其援之、將見殺者、勿弗救之、
      verse: 11
    - text: 爾若曰、此非我所知、而權衡人心者、豈不度之、保佑爾命者、豈不知之、豈不依人所行而報之、
      verse: 12
    - text: 我子、爾當食蜜、以其美也、食蜂房之滴瀝、其味甘也、
      verse: 13
    - text: 爾心之於智慧、亦當視爲若是、如爾得之、必有賞賚、不至絕望、
      verse: 14
    - text: 惡人歟、勿伏攻義人之家、勿毀其憩所、
      verse: 15
    - text: 蓋義者七蹶而復興、惡者遇禍而傾覆、
      verse: 16
    - text: 爾敵顚仆勿欣喜、傾覆勿心歡、
      verse: 17
    - text: 恐耶和華見之不悅、而遷怒焉、
      verse: 18
    - text: 勿緣爲非者而煩擾、勿於作惡者生嫉妒、
      verse: 19
    - text: 蓋爲非者不獲賞賚、作惡者其燈必熄、
      verse: 20
    - text: 我子、宜敬畏耶和華與王、好更張者、勿與之交、
      verse: 21
    - text: 其災害之起、必突至、其年壽之絕、孰得知、○
      verse: 22
    - text: 列於左者、亦係哲言、聽訟徇情、乃爲不善、
      verse: 23
    - text: 謂惡者曰、爾乃義人、必爲庶民所詛、列邦所惡、
      verse: 24
    - text: 斥責惡人、必得喜樂、厚福臨之、
      verse: 25
    - text: 應對適宜者、如與人接吻、
      verse: 26
    - text: 經營於外、操作於田、然後建室、
      verse: 27
    - text: 勿無故作證以陷鄰、勿啟口以欺人、
      verse: 28
    - text: 勿謂人若何待我、我亦若何待人、必如其所行而報之、
      verse: 29
    - text: 怠惰者之田、無知者之葡萄園、我過之焉、
      verse: 30
    - text: 荊棘滿地、蒺藜蔓延、石垣傾圮、
      verse: 31
    - text: 我見之而深思、我觀之而得訓、
      verse: 32
    - text: 再寢片時、又睡片時、叉手偃臥片時、
      verse: 33
    - text: 則爾貧窮之來如盜賊、匱乏之至如兵士、
      verse: 34
  - chapter: 25
    verses:
    - text: 此亦所羅門之箴言、猶大王希西家之臣所錄者、
      verse: 1
    - text: 祕密其事、乃上帝之榮、鑒察其事、乃君王之榮、
      verse: 2
    - text: 天高地厚、王心莫測、
      verse: 3
    - text: 去銀之滓、則鍛鍊者可以製器、
      verse: 4
    - text: 去王前之惡人、其位乃以義而立、
      verse: 5
    - text: 勿自誇於王前、勿立於大人之位、
      verse: 6
    - text: 寧有人曰、請爾上升、勿於所覲之君前、令爾下退、
      verse: 7
    - text: 勿遽出與人爭、免致終受其辱、罔知所措、
      verse: 8
    - text: 與鄰爭訟、當與其人辯之、勿洩人之祕事、
      verse: 9
    - text: 恐聽者詈爾、遺臭難脫、
      verse: 10
    - text: 言語適宜、如金果在於銀網、
      verse: 11
    - text: 智者斥責、於順受之耳、如金製耳環、與精金物飾、
      verse: 12
    - text: 忠誠之使、俾遣之者心神清爽、如穡時雨雪之涼、
      verse: 13
    - text: 妄詡饋遺、如有風雲而無雨、
      verse: 14
    - text: 恆忍可以勸君、柔舌能以折骨、
      verse: 15
    - text: 爾得蜜乎、當如量而食、恐過飽而哇之、
      verse: 16
    - text: 爾足勿數入鄰家、恐其厭爾惡爾、
      verse: 17
    - text: 妄證以陷鄰者、乃槌、乃刃、乃利矢、
      verse: 18
    - text: 遭難而恃不忠之人、如恃破折之齒、錯節之足、
      verse: 19
    - text: 向憂心者謳歌、如寒時解衣、鹹上傾醋、
      verse: 20
    - text: 敵飢則食以餅、渴則飲以水、
      verse: 21
    - text: 是乃以爇炭積厥首、耶和華必賞賚爾、
      verse: 22
    - text: 北風致陰雨、讒言致怒容、
      verse: 23
    - text: 寧處屋頂之隅、勿與悍婦共居廣廈、
      verse: 24
    - text: 嘉音來自遠方、如冷水於渴者、
      verse: 25
    - text: 義人爲惡人而卻退、如泉渾井濁、
      verse: 26
    - text: 多食蜜乃非善、自求榮乃可憎、
      verse: 27
    - text: 人不制心、如城毀而無垣、
      verse: 28
  - chapter: 26
    verses:
    - text: 蠢者得榮非宜、如夏時雨雪、如穡時下雨、
      verse: 1
    - text: 無故之詛、如雀之翔、如燕之飛、靡所棲止、
      verse: 2
    - text: 鞭爲馬、勒爲驢、杖爲蠢人之背、
      verse: 3
    - text: 應對蠢人、勿循其蠢、恐爾同乎其人、
      verse: 4
    - text: 應對蠢人、當循其蠢、免彼自視爲智、
      verse: 5
    - text: 以蠢者傳言、乃自斷其足、必受損傷、
      verse: 6
    - text: 箴言在蠢者之口、如跛者之足、虛懸而無用、
      verse: 7
    - text: 尊榮加於愚者、如以寶玉置於礫石、
      verse: 8
    - text: 箴言在蠢者之口、如荊棘在醉人之手、
      verse: 9
    - text: 以愚者與路人爲傭、如射者發矢傷衆、
      verse: 10
    - text: 蠢者復行其愚、如犬反食其所吐、
      verse: 11
    - text: 爾見自視爲智者乎、蠢者之望、較彼猶大、
      verse: 12
    - text: 惰者云、途中有獅、衢中有獅、
      verse: 13
    - text: 惰者輾轉於牀、如門在樞、
      verse: 14
    - text: 惰者染指於盂、反之於口、猶以爲勞、
      verse: 15
    - text: 惰者自視爲智、愈於善應對者七人、
      verse: 16
    - text: 行路而預不干己之爭、如執犬耳、
      verse: 17
    - text: 癲者擲炬、發矢行殺、
      verse: 18
    - text: 人欺鄰里、自謂戲玩者、亦如之、
      verse: 19
    - text: 絕薪則火滅、無讒則爭息、
      verse: 20
    - text: 好競者之搆爭、如加炭於焰、如加薪於火、
      verse: 21
    - text: 讒毀者、言如甘旨、入人甚深、
      verse: 22
    - text: 口温而心惡、猶以銀滓包瓦器、
      verse: 23
    - text: 懷憾之人、口務文飾、心藏詭譎、
      verse: 24
    - text: 其言雖甘、爾勿信之、蓋其心藏可惡之端有七、
      verse: 25
    - text: 其憾恨雖蓋以詭譎、其邪慝必顯於會中、
      verse: 26
    - text: 掘阱者必自陷、轉石者反自傷、
      verse: 27
    - text: 舌謊者惡其所傷、口諛者敗壞是行、
      verse: 28
  - chapter: 27
    verses:
    - text: 勿爲明日自誇、以爾不知一日出何事也、
      verse: 1
    - text: 任他人揄揚爾、勿用己口、由外人稱讚爾、勿用己脣、
      verse: 2
    - text: 石重沙沉、愚人之怒、殆有甚焉、
      verse: 3
    - text: 怒乃殘忍、忿爲狂瀾、至於嫉妒、孰能當之、
      verse: 4
    - text: 明責愈於隱愛、
      verse: 5
    - text: 友朋加傷、乃由忠信、仇敵接吻、則顯頻煩、
      verse: 6
    - text: 人而飽飫、蜂蜜亦厭、人而飢餓、荼苦亦甘、
      verse: 7
    - text: 人離家而遠遊、如鳥離巢而飛翔、
      verse: 8
    - text: 膏與香悅人心、至契之規勸、其甘亦如是、
      verse: 9
    - text: 己友與父交、不可遺棄、遭難之時、勿詣昆弟之室、相近之鄰里、勝於相遠之兄弟、
      verse: 10
    - text: 我子、當有明智、以悅我心、俾我可答訾我之人、
      verse: 11
    - text: 精明者見害而隱避、樸拙者前往而遘災、
      verse: 12
    - text: 爲外人作保者、可取其衣、爲外婦作保者、可質其身、
      verse: 13
    - text: 夙興而大聲祝其友、人則以爲詛之、
      verse: 14
    - text: 大雨之日、水滴不已、悍婦如之、
      verse: 15
    - text: 禦之者乃禦風、如以右手執油、
      verse: 16
    - text: 友朋相磨、如以鐵礪鐵、
      verse: 17
    - text: 守無花果樹者、必食其實、顧主人者、必得其榮、
      verse: 18
    - text: 人心相對、如鑑於水、其面維肖、
      verse: 19
    - text: 陰府死域、永無滿足、世人之目、亦無滿足、
      verse: 20
    - text: 鼎以鍊銀、爐以鍊金、稱讚以鍊人、
      verse: 21
    - text: 愚人與穀、以杵倂搗於臼、亦不能去其愚、○
      verse: 22
    - text: 爾當詳察羊羣、留意牛羣、
      verse: 23
    - text: 蓋貨財不永存、冠冕豈世襲乎、
      verse: 24
    - text: 枯草旣芟、嫩草復發、山間菜蔬、亦已收斂、
      verse: 25
    - text: 羔羊之毛、以製爾衣、山羊之值、以購田畝、
      verse: 26
    - text: 並得山羊之乳、足供爾與眷屬所食、婢女所需、
      verse: 27
  - chapter: 28
    verses:
    - text: 惡者無人追襲而逃、義者猛勇若獅、
      verse: 1
    - text: 國有罪惡、則主迭更、人有明哲、則邦恆存、
      verse: 2
    - text: 貧者虐貧、如暴雨衝沒穀食、
      verse: 3
    - text: 棄法者譽惡人、守法者與之爭、
      verse: 4
    - text: 惡人不明公義、尋求耶和華者、無所不明、
      verse: 5
    - text: 貧而正行、勝於富而乖戾、
      verse: 6
    - text: 守法律者爲智子、侶饕餮者辱其父、
      verse: 7
    - text: 人取利以增財、乃爲恤貧者積蓄之、
      verse: 8
    - text: 轉耳不聽法律者、卽其祈禱、亦爲可憎、
      verse: 9
    - text: 使正人誤入惡途、必自陷於阱、惟彼完人、必承福祉、
      verse: 10
    - text: 富人自視爲智、明哲之貧人洞悉之、
      verse: 11
    - text: 義人得志、羣衆誇耀、惡人興起、庶民隱匿、
      verse: 12
    - text: 蓋己過者、必不亨通、自承而改之者、必蒙矜恤、
      verse: 13
    - text: 常存敬畏者乃有福、剛愎厥心者必遘禍、
      verse: 14
    - text: 暴君制貧民、如咆哮之獅、覓食之熊、
      verse: 15
    - text: 乏識之君、多行暴厲、貪欲是疾、必延年齡、
      verse: 16
    - text: 負流血之罪者、奔於陷阱、人勿阻之、
      verse: 17
    - text: 行正直者、必蒙救援、行邪曲者、猝然傾覆、
      verse: 18
    - text: 力其田者必足食、從虛浮者必極貧、
      verse: 19
    - text: 忠誠者、其福充裕、急欲獲財者、不免受刑、
      verse: 20
    - text: 瞻徇情面、乃爲不善、爲片餅而枉法、亦爲不善、
      verse: 21
    - text: 眈眈者急於獲財、不知窮乏之將至、
      verse: 22
    - text: 斥責人者、終得恩寵、較口諛者尤多、
      verse: 23
    - text: 竊父母之財、自言無罪者、乃與殘賊同流、
      verse: 24
    - text: 心貪者啟爭端、恃耶相華者得豐裕、
      verse: 25
    - text: 師心自用者、乃爲愚蠢、以智而行者、必得救援、
      verse: 26
    - text: 濟貧者不至匱乏、佯爲不見者、多招咒詛、
      verse: 27
    - text: 惡者興起、庶民隱匿、惡者敗亡、義人增多、
      verse: 28
  - chapter: 29
    verses:
    - text: 屢受斥責、仍復強項、敗亡必速、無術可治、
      verse: 1
    - text: 義者秉權、庶民欣喜、惡人操柄、億兆咨嗟、
      verse: 2
    - text: 好智者悅父、狎妓者傷財、
      verse: 3
    - text: 王秉公義、使國堅立、索賄者傾覆之、
      verse: 4
    - text: 諂諛鄰里、乃投網羅、以絆其足、
      verse: 5
    - text: 惡人犯罪、內伏網羅、惟彼義人、歡呼喜樂、
      verse: 6
    - text: 貧者搆訟、義者察之、惡人乏識、不達其義、
      verse: 7
    - text: 侮慢者鼓煽城邑、智慧者止息忿怒、
      verse: 8
    - text: 智愚相爭、智者或怒或笑、其爭不息、
      verse: 9
    - text: 嗜殺者憾完人、索正人之命、
      verse: 10
    - text: 愚者有怒盡吐之、智者有怒抑制之、
      verse: 11
    - text: 君長若聽誑言、臣僕則盡奸邪、
      verse: 12
    - text: 貧者暴者錯處、其目皆爲耶和華所燭照、
      verse: 13
    - text: 王以誠鞫貧民、其國位必永立、
      verse: 14
    - text: 杖責兼施益子智、放縱之子貽母羞、
      verse: 15
    - text: 惡者增不法亦增、義者得見其傾覆、
      verse: 16
    - text: 懲責爾子、致得綏安、亦悅爾心、
      verse: 17
    - text: 若無啟示、則民放恣、惟守律者有福、
      verse: 18
    - text: 以言責僕無益、彼雖明晰、亦弗聽從、
      verse: 19
    - text: 爾見語言急躁者乎、蠢者之望、較彼猶大、
      verse: 20
    - text: 人育奴僕、自幼嬌之、終則成爲其子、
      verse: 21
    - text: 易怒者啟爭端、暴怒者多干罪、
      verse: 22
    - text: 人高傲必致卑下、心謙遜必得尊榮、
      verse: 23
    - text: 與盜爲侶、乃惡己命、聞令發誓、默然無言、
      verse: 24
    - text: 畏人必陷羅網、惟恃耶和華者、必得安居、
      verse: 25
    - text: 求王恩者多、定人之讞、由於耶和華、
      verse: 26
    - text: 不公者爲義人所惡、行正者爲惡人所疾、
      verse: 27
  - chapter: 30
    verses:
    - text: 瑪撒人雅基子亞古珥之眞言、傳於以鐵及烏甲曰、
      verse: 1
    - text: 我蠢於衆、無世人之明哲、
      verse: 2
    - text: 未學智慧、未知唯一之聖者、
      verse: 3
    - text: 誰升天又降、誰聚風在握、誰包水在衣、誰奠地之四極、其人何名、其子何名、爾知之乎、○
      verse: 4
    - text: 上帝之言皆純、凡託庇於彼者、必爲其盾、
      verse: 5
    - text: 其言爾勿增益、恐受斥責、以顯爾妄、○
      verse: 6
    - text: 我所求者有二、於我未死之先、其勿辭焉、
      verse: 7
    - text: 使虛僞欺誑遠我、貧與富皆勿畀我、惟以所需之食食我、
      verse: 8
    - text: 恐我飽飫、而不識爾、謂耶和華爲誰、或貧乏而行竊、褻凟我上帝之名、○
      verse: 9
    - text: 勿對主謗僕、恐彼詛爾、爾爲有罪、
      verse: 10
    - text: 有人詛其父、不祝其母、
      verse: 11
    - text: 有人自視爲潔、而實未滌其汚、
      verse: 12
    - text: 有人仰其目、高其睫、
      verse: 13
    - text: 有人牙如劍、齒如刀、欲盡噬世上之困苦者、及人間之窮乏者、○
      verse: 14
    - text: 水蛭有二女、每呼曰予予、永無饜者有三、謂不足者有四、
      verse: 15
    - text: 卽陰府之所、不妊之胎、滲水未足之地、燃燒不止之火、○
      verse: 16
    - text: 侮慢其父、藐視背逆其母者、其目必爲谷鴉所啄、鷹雛所噬、○
      verse: 17
    - text: 奇妙之事、我所莫測者有三、我所未知者有四、
      verse: 18
    - text: 卽鷹飛於天、蛇行於磐、舟行於海、男女交合之道、
      verse: 19
    - text: 淫婦之行亦然、食畢拭口、則曰我未行惡、○
      verse: 20
    - text: 震動寰宇者有三、寰宇不能堪者有四、
      verse: 21
    - text: 卽奴隸爲王、愚者飽食、
      verse: 22
    - text: 醜女適人、婢繼主母、
      verse: 23
    - text: 在地有四物、雖微而甚慧、
      verse: 24
    - text: 卽蟻族無力、夏時備食、
      verse: 25
    - text: 沙番弱物、營窟於磐、
      verse: 26
    - text: 蝗蟲無王、分隊而出、
      verse: 27
    - text: 守宮行以掌、居處於王宮、○
      verse: 28
    - text: 行而有儀者有三、動而有威者有四、
      verse: 29
    - text: 卽獅爲百獸長、無所迴避、
      verse: 30
    - text: 獵犬、牡山羊、無敵之王、○
      verse: 31
    - text: 爾若自高而妄爲、或懷惡念、當以手掩口、
      verse: 32
    - text: 搖乳則成酪、扭鼻則出血、動怒則致爭、
      verse: 33
  - chapter: 31
    verses:
    - text: 瑪撒王利慕伊勒之眞言、其母所訓者、
      verse: 1
    - text: 曰、我子歟、我胎所產、我許願而得之子歟、我何言乎、
      verse: 2
    - text: 勿耗精力於婦女、勿費經營於害王躬者、
      verse: 3
    - text: 利慕伊勒歟、王飲清酒、牧伯問醇醪之所在、皆非所宜、
      verse: 4
    - text: 恐飲酒忘法、枉斷困苦者之獄、
      verse: 5
    - text: 當以醇醪飲瀕死者、以清酒飲苦心者、
      verse: 6
    - text: 縱彼飲之、使忘其貧、不憶其苦、
      verse: 7
    - text: 當爲喑啞者啟口、爲孤獨者伸寃、
      verse: 8
    - text: 啟口秉公判斷、爲貧苦者辨屈、○
      verse: 9
    - text: 孰得賢婦、價愈珍珠、
      verse: 10
    - text: 其夫恃之、得利無匱、
      verse: 11
    - text: 終婦之身、有益無損、
      verse: 12
    - text: 求毧與枲、樂於操作、
      verse: 13
    - text: 譬彼商舟、遠運食物、
      verse: 14
    - text: 未明而起、供食家人、頒工婢女、
      verse: 15
    - text: 度田畝而購之、以手所獲、植葡萄園、
      verse: 16
    - text: 以力束腰、而健其臂、
      verse: 17
    - text: 知貿易之獲利、其燈終夜不熄、
      verse: 18
    - text: 手執績軸、掌持紡具、
      verse: 19
    - text: 舒手以濟貧、舉手以振困、
      verse: 20
    - text: 不慮家人遇雪、因其皆衣紫衣、
      verse: 21
    - text: 自製華毯、服枲與絳、
      verse: 22
    - text: 其夫與邑中長老、同坐邑門、爲衆所識、
      verse: 23
    - text: 彼製枲衣而鬻之、售紳於商賈、
      verse: 24
    - text: 勢力威儀爲其服、念及將來則喜笑、
      verse: 25
    - text: 智慧發於口、慈訓達於舌、
      verse: 26
    - text: 勤家政、不素餐、
      verse: 27
    - text: 其子起而祝之、其夫讚之、
      verse: 28
    - text: 曰、賢女甚多、惟爾爲冠、
      verse: 29
    - text: 美姿屬僞、豔色爲虛、惟寅畏耶和華之婦、必得稱揚、
      verse: 30
    - text: 以其操作之果效歸之、願其工作於邑門榮之、
      verse: 31
  name: Proverbs
- chapters:
  - chapter: 1
    verses:
    - text: 耶路撒冷王大衞子、傳道者之言、○
      verse: 1
    - text: 傳道者曰、虛空之虛空、虛空之虛空、萬事虛空、
      verse: 2
    - text: 人於日下所勞力之操作、何益之有、
      verse: 3
    - text: 一代旣往、一代又來、大地永存、
      verse: 4
    - text: 日出日入、速返其所出、
      verse: 5
    - text: 風向南吹、轉而北行、迴旋無息、返其原道、
      verse: 6
    - text: 諸川匯海、而海不盈、川流所出、復歸其處、
      verse: 7
    - text: 萬物困乏、言之不盡、目覩之而不饜、耳聞之而不盈、
      verse: 8
    - text: 事旣有、必復有之、事旣爲、必復爲之、日下無有新事、
      verse: 9
    - text: 人豈能指一事曰、試觀此乃新事、我儕以前之世、已有之矣、
      verse: 10
    - text: 已往之世、無記憶者、將來之世、後亦不記憶之、○
      verse: 11
    - text: 我傳道者、在耶路撒冷爲以色列王、
      verse: 12
    - text: 專心用智考察天下所爲之事、則知此爲苦任、乃上帝畀於世人、以之爲務、
      verse: 13
    - text: 我見日下所爲之事、悉屬虛空、莫非捕風、
      verse: 14
    - text: 曲者不能直、缺者不能數、
      verse: 15
    - text: 我心自謂、我獲大智、勝於先我在耶路撒冷者、我心多歷智識、
      verse: 16
    - text: 我復專心以明智慧、而知狂妄愚蒙、乃覺亦屬捕風、
      verse: 17
    - text: 蓋智慧多、則愁苦亦多、知識增、則憂戚亦增也、
      verse: 18
  - chapter: 2
    verses:
    - text: 我心自謂、其來、我以逸樂試爾、可享福祉、斯亦虛空、
      verse: 1
    - text: 我謂嬉笑爲狂、逸樂何益、
      verse: 2
    - text: 我心思維、酌酒以快我身、而心仍爲智慧所導、又思持守愚拙、知天下人畢生所行、孰爲美善、
      verse: 3
    - text: 我興鉅工、爲己建屋、植葡萄園、
      verse: 4
    - text: 治園囿、而植諸果於其中、
      verse: 5
    - text: 鑿池沼、以灌樹木而養之、
      verse: 6
    - text: 購僕婢、亦有生於我家者、復有牛羊成羣、勝於先我在耶路撒冷者、
      verse: 7
    - text: 且積金銀、及諸王諸州之珍寶、又得伶人歌女、及人所悅者、姬妾衆多、
      verse: 8
    - text: 我寖昌大、勝於先我在耶路撒冷者、而我之智慧尚存、
      verse: 9
    - text: 我目所欲者、我不阻之、我心所悅者、我不禁之、我所勞者、我心樂之、此卽由勞所獲之值也、
      verse: 10
    - text: 我觀我手所作諸工、及勞力之操作、乃知悉屬虛空、莫非捕風、於日下無所裨益、○
      verse: 11
    - text: 我轉觀智慧、狂妄愚蒙、後乎王而至者、將何能爲、僅循所曾爲者而爲之耳、
      verse: 12
    - text: 我知智愈於愚、猶光愈於暗、
      verse: 13
    - text: 智者明於目、愚者行於暗、我知其終、所遇一也、
      verse: 14
    - text: 我心自謂、愚者所遭、我亦將遭之、我雖多智、有何益哉、我心自謂、斯亦虛空、
      verse: 15
    - text: 智者愚者、永不見憶、蓋至來日、皆必遺忘、噫、智者之死、曷同於愚者哉、
      verse: 16
    - text: 我遂惡生、因於日下經營、乃爲煩惱、悉屬虛空、莫非捕風、
      verse: 17
    - text: 我惡我於日下勞力操作、蓋所得者、必遺於我後也、
      verse: 18
    - text: 彼爲智爲愚、孰克知之、我於日下以智勞力操作者、彼必主之、斯亦虛空、
      verse: 19
    - text: 我遂轉念、於日下勞力之操作、使心失望、
      verse: 20
    - text: 有以智識技能、勞而得者、遺於未勞者爲業、斯亦虛空、害莫大焉、
      verse: 21
    - text: 人於日下身勞心煩、何所得耶、
      verse: 22
    - text: 畢生憂戚、所勞皆爲愁苦、夜不心安、斯亦虛空、○
      verse: 23
    - text: 人式食式飲、享福於操作、無善於此、依我觀之、亦由上帝手也、
      verse: 24
    - text: 論食與享、孰能勝於我乎、
      verse: 25
    - text: 彼所悅者、錫以智慧、知識歡樂、惟以憂勞加於罪人、使其所收所積、歸於上帝所悅者、斯亦虛空、乃爲捕風、
      verse: 26
  - chapter: 3
    verses:
    - text: 凡事各有其時、天下諸務、咸有厥期、
      verse: 1
    - text: 生有其時、沒有其時、植有其時、拔所植者、亦有其時、
      verse: 2
    - text: 殺有其時、醫有其時、毀有其時、建有其時、
      verse: 3
    - text: 哭有其時、笑有其時、哀有其時、舞有其時、
      verse: 4
    - text: 擲石有其時、積石有其時、懷抱有其時、不抱有其時、
      verse: 5
    - text: 尋有其時、失有其時、存有其時、棄有其時、
      verse: 6
    - text: 裂有其時、縫有其時、默有其時、言有其時、
      verse: 7
    - text: 愛有其時、惡有其時、戰有其時、和有其時、
      verse: 8
    - text: 操作者之勞力、何益之有、○
      verse: 9
    - text: 我見上帝畀人苦任、以之爲務、
      verse: 10
    - text: 彼造諸物、皆適其時、無不美善、置悠久之念於人心、然其所爲、自始至終、人莫能測、
      verse: 11
    - text: 我知世人畢生懽愉行善、無愈於此、
      verse: 12
    - text: 人式食式飲、享福於操作、亦上帝所賜也、
      verse: 13
    - text: 我知上帝所作、皆必永存、無能益之、亦無能損之、上帝行此、使人畏之、
      verse: 14
    - text: 今所有者、昔已有之、後將有者、前已有之、旣往之事、上帝復索之焉、○
      verse: 15
    - text: 我觀日下、公庭有不公、義所有不義、
      verse: 16
    - text: 我心自謂、義者惡者、上帝必鞫之、蓋諸事百工、各有其時、
      verse: 17
    - text: 言及世人、我心自謂、上帝欲試之、使知其與獸無異、
      verse: 18
    - text: 人所遇者、獸亦遇之、人與獸所遇惟一、此之死猶彼之死、同一氣之呼吸、人無所愈於獸、悉屬虛空、
      verse: 19
    - text: 俱歸一所、俱出於土、俱歸於土、
      verse: 20
    - text: 人之神或升於上、獸之魂或降於地、其誰知之、
      verse: 21
    - text: 我見世人樂於其操作、無愈於此、蓋斯爲其值、身後之事、孰能使之反見哉、
      verse: 22
  - chapter: 4
    verses:
    - text: 我轉觀日下所行之虐、見受虐者流涕、慰藉無人、行虐者有權、受虐者不得慰藉、
      verse: 1
    - text: 故我稱已死者、甚於尚生之人、
      verse: 2
    - text: 且以未生之人、未覩日下所作之惡者、較斯二者爲尤愈也、○
      verse: 3
    - text: 我見人因勞力、及諸巧工、爲鄰所嫉、斯亦虛空、乃爲捕風、
      verse: 4
    - text: 愚者斂手、而食厥肉、
      verse: 5
    - text: 得一握而安恬、愈於得兩握、而勞力捕風焉、○
      verse: 6
    - text: 我轉觀日下之虛空、
      verse: 7
    - text: 有人孤獨無侶、無子嗣、無昆弟、而勞力不息、貨財不饜於目、自謂爲誰勞力、不享福祉、斯亦虛空、乃苦任也、
      verse: 8
    - text: 兩人勝於一人、蓋同勞必獲嘉賚、
      verse: 9
    - text: 苟有傾跌、可相扶持、惟孤身而傾跌、無扶持者、禍哉其人、
      verse: 10
    - text: 二人同寢則暖、獨寢焉得温乎、
      verse: 11
    - text: 一人爲敵所敗、二人可抵禦之、三合之繩、不易斷也、○
      verse: 12
    - text: 貧而有智之少者、愈於愚而拒諫之老王、
      verse: 13
    - text: 蓋少者在其國生而貧乏、出獄而爲王焉、
      verse: 14
    - text: 我見日下奔走之衆、惟嗣位之少者是從、
      verse: 15
    - text: 其所轄之民衆、不可勝數、而後人不之悅、斯亦虛空、乃爲捕風、
      verse: 16
  - chapter: 5
    verses:
    - text: 詣上帝室、愼爾步履、蓋前而聽、愈於愚人獻祭、以其不知所行乃惡也、
      verse: 1
    - text: 爾於上帝前、勿造次啟口、勿心急出言、緣上帝在天、爾在地、故宜寡言、
      verse: 2
    - text: 多事致夢、多言致愚、
      verse: 3
    - text: 許願於上帝、宜償之勿緩、蓋彼不悅愚者、所許者必償之、
      verse: 4
    - text: 許願不償、寧不許願、
      verse: 5
    - text: 勿縱爾口陷身於罪、勿於使者前曰、乃錯誤也、曷使上帝聞爾聲而怒、敗爾手之所爲、
      verse: 6
    - text: 夢多詞繁、內有虛空、惟當寅畏上帝、○
      verse: 7
    - text: 若在州中見貧者受虐、或見強者奪公義、勿以爲異、蓋有居位較高者鑒之、又有更高者在焉、
      verse: 8
    - text: 且地利屬衆庶、卽王亦受田疇之供、○
      verse: 9
    - text: 好金者、得金而不知足、好富者、獲利而不知饜、斯亦虛空、
      verse: 10
    - text: 貨財增、食之者亦增、其主有何益哉、惟目覩之而已、
      verse: 11
    - text: 工人食無多寡、俱得安眠、富者以其豐裕、不得寢睡、○
      verse: 12
    - text: 我於日下見有大患、乃人存積貨財、反自害也、
      verse: 13
    - text: 猝遭禍患、貨財俱亡、如其生子、手無所有、
      verse: 14
    - text: 其出母胎、裸體而來、亦必如是而逝、勞而得者、手無可攜、
      verse: 15
    - text: 若何而來、亦若何而去、斯爲大患、勞而捕風、有何益哉、
      verse: 16
    - text: 畢生飲食於暗、且多煩惱、遘疾逢怒、○
      verse: 17
    - text: 我所見爲善爲美者、人在上帝所賜有生之期、飲食而享於日下勞而得者、此乃其值也、
      verse: 18
    - text: 凡蒙上帝賜以資財富有、俾能享受、而取其值、樂其所勞、此乃上帝之賜也、
      verse: 19
    - text: 彼不多念其在世之日、蓋上帝應其中心之樂也、
      verse: 20
  - chapter: 6
    verses:
    - text: 我於日下見有一患、爲重負於人、
      verse: 1
    - text: 有人焉、上帝賜之資財、富有尊榮、致其心之所欲、一無所缺、惟上帝使不得享、而他人享之、斯爲虛空、亦爲劇病、
      verse: 2
    - text: 人苟生百子、享壽高、歷年久、而心不得享福、身不獲安葬、我謂未盈期而生者、較彼尤愈、
      verse: 3
    - text: 以其虛而來、暗而去、厥名掩於幽暗、
      verse: 4
    - text: 未覩日光、無有知覺、較爲安泰也、
      verse: 5
    - text: 其人生存、雖歷千年而倍之、未嘗享福、其終非同歸一所乎、
      verse: 6
    - text: 人之勤勞、皆爲其口、而不能饜其欲、
      verse: 7
    - text: 智者較愚者有何愈、貧者較達者有何愈、
      verse: 8
    - text: 目之覩、勝於欲之縱、斯亦虛空、乃爲捕風、○
      verse: 9
    - text: 旣有之人、早命以名、知其爲人、不能與強於己者爭、
      verse: 10
    - text: 增虛之事旣多、於人有何益哉、
      verse: 11
    - text: 人之畢生、虛度之日如影、何者有益於彼、孰其知之、逝世之後、日下將有何事、孰能告之、
      verse: 12
  - chapter: 7
    verses:
    - text: 令名愈於寶膏、死日愈於生日、
      verse: 1
    - text: 入居喪之家、愈於入筵宴之家、蓋死爲衆人之終、生者必心藏之、
      verse: 2
    - text: 憂戚愈於嬉笑、蓋面有憂、致心正焉、
      verse: 3
    - text: 智者心在居喪之家、愚者心在歡樂之家、
      verse: 4
    - text: 聆智者之譴責、愈於聽愚者之謳歌、
      verse: 5
    - text: 愚者之笑、猶釜底焚荊棘之聲、斯亦虛空、
      verse: 6
    - text: 智者勒索、則成爲愚、賄賂敗人明哲、
      verse: 7
    - text: 事之終愈於事之始、心忍愈於心驕、
      verse: 8
    - text: 心勿遽怒、蓋怒乃愚者所懷、
      verse: 9
    - text: 勿謂今不如古何耶、詢此、乃不智也、
      verse: 10
    - text: 智之美同於業、有益於凡覩日光者、
      verse: 11
    - text: 智爲護庇、金錢亦然、惟智能保人之生命、其益尤著、
      verse: 12
    - text: 當考上帝之作爲、彼所曲者、孰能直之、
      verse: 13
    - text: 亨通之日宜喜樂、患難之日宜思維、上帝使二者互至、俾人不得料其後、○
      verse: 14
    - text: 有義人行義而隕沒、有惡人行惡而長久、我於虛空之日、皆見之矣、
      verse: 15
    - text: 勿過於義、勿過於智、何爲自取敗亡耶、
      verse: 16
    - text: 勿作極惡、勿爲愚昧、何爲未及期而死耶、
      verse: 17
    - text: 有事可爲、持此爲美、彼亦勿舍、寅畏上帝者、必脫於諸難、○
      verse: 18
    - text: 智慧使哲人有能、愈於邑中十有司、
      verse: 19
    - text: 義者恆行善、而絕未干罪、世無其人、
      verse: 20
    - text: 人所言者、勿悉聽之、免聞爾僕之詛、
      verse: 21
    - text: 蓋爾屢詛人、爾心自知之、○
      verse: 22
    - text: 凡此諸事、我嘗以智驗之、自謂我將得智、惟智遠我、
      verse: 23
    - text: 凡所有者、其理玄遠深邃、孰能測之、
      verse: 24
    - text: 我轉而決志究察智慧、與萬事之原由、欲知惡之爲愚、愚之爲妄、
      verse: 25
    - text: 察知有婦、心爲罟擭、手爲繩索、較死尤苦、上帝所悅者、得以避之、惟罪人爲其所陷、
      verse: 26
    - text: 傳道者曰、我旣一一察之、究其理之所以、則有得焉、
      verse: 27
    - text: 我心所求、猶未遇者、千男之中、我得其一、衆女之中、不得其一、
      verse: 28
    - text: 我察而知、上帝造人、本爲正直、而人所謀、機巧百出、
      verse: 29
  - chapter: 8
    verses:
    - text: 孰如智者、孰達事理乎、人有智慧、光輝見於其面、厲色變更、
      verse: 1
    - text: 我曰、當守王命、因指上帝而誓矣、
      verse: 2
    - text: 事王勿急退、勿怙惡、蓋王所悅者則行之、
      verse: 3
    - text: 王言有權、孰能語之曰、爾何爲哉、
      verse: 4
    - text: 守命之人、不遇禍患、智者之心、識時知鞫、
      verse: 5
    - text: 事有其時、鞫有其期、以人之重負難堪也、
      verse: 6
    - text: 未來之事、彼不之知、其事之終、孰能告之、
      verse: 7
    - text: 人無權以制生氣、亦無權以制死日、臨陳不得倖免、行惡不能自救、○
      verse: 8
    - text: 此皆我所見者、專心詳察日下所作諸事、見操權者、有時使人受害、
      verse: 9
    - text: 又見作惡者葬而歸墓、行正者離乎聖地、見忘於邑中、斯亦虛空、
      verse: 10
    - text: 行惡定罪、而不卽罰、人則決志爲惡、
      verse: 11
    - text: 罪人作惡百次、而享遐齡、然我深知寅畏上帝者、必獲福祉、
      verse: 12
    - text: 惟彼惡者、不獲福祉、不享遐齡、其日如影、以其不畏上帝也、
      verse: 13
    - text: 世有虛空之事、有義人所遭、依惡人所作、有惡人所遇、依義人所爲、我謂斯亦虛空、
      verse: 14
    - text: 我遂揄揚喜樂、蓋飲食懽愉、人在日下無愈於此、上帝使人生於日下、此福恆在勤勞之中、○
      verse: 15
    - text: 我專心欲明智慧、而察世間之事、有晝夜不寐者、
      verse: 16
    - text: 我見上帝之經綸、知人不能測日下所爲之事、雖勞而求之、終不能得、智者雖欲知之、亦不能得也、
      verse: 17
  - chapter: 9
    verses:
    - text: 凡此諸事、我決志詳察之、則知義者與智者、及其作爲、咸在上帝之手、或蒙愛、或見惡、人不之知、悉在其前、
      verse: 1
    - text: 衆之所遭、初無或異、義者、惡者、仁者、潔者不潔者、祭者不祭者、所遇惟一、善人如何、罪人亦如何、發誓者如何、畏誓者亦如何、
      verse: 2
    - text: 衆之所遇皆同、此乃日下諸事之患、人心充盈於惡、畢生狂妄爲懷、後惟死者是歸、
      verse: 3
    - text: 得與生人並列、猶有望焉、蓋生之犬、愈於死之獅也、
      verse: 4
    - text: 生者知必死、而死者無所知、不復獲賞、不見記憶、
      verse: 5
    - text: 所好所惡所妒嫉、早已消亡、彼於日下所經營、永不與焉、○
      verse: 6
    - text: 其往樂意以食餅、懽心以飲酒、蓋上帝悅爾所爲也、
      verse: 7
    - text: 爾衣當恆潔白、爾首勿缺香膏、
      verse: 8
    - text: 上帝所畀爾於日下生存之期、咸屬虛空、當與所愛之妻、歡然度日、此爲爾於日下畢生操作、所得之值也、
      verse: 9
    - text: 爾手可爲者、當盡力爲之、緣爾將至之陰府、無工作、無籌畫、無知識、無智慧、○
      verse: 10
    - text: 我轉觀日下、疾趨者未必先至、力戰者未必獲勝、智者未必得食、達者未必得財、有技能者未必蒙恩寵、凡事皆由時勢而成、
      verse: 11
    - text: 人不自知其時、魚入於網、鳥罹於羅、患難猝臨之日、世人陷於其中、亦若是也、○
      verse: 12
    - text: 我於日下、見有智慧、且以爲大、
      verse: 13
    - text: 有一小邑、其人鮮少、有一大王至而圍之、築高壘以攻之、
      verse: 14
    - text: 邑有貧而智者、用智以拯其城、而無人記憶之、
      verse: 15
    - text: 我則曰、智愈於力、然貧者之智、爲人蔑視、言不見聽、
      verse: 16
    - text: 智者之言、靜而聽之、愈於魁愚人者之喧呼、
      verse: 17
    - text: 智慧愈於戰具、僅一罪人、能敗諸善、
      verse: 18
  - chapter: 10
    verses:
    - text: 死蠅使製香者之膏、發其惡臭、人之愚妄雖小、足敗智慧尊榮、
      verse: 1
    - text: 智者之心在右、愚者之心在左、
      verse: 2
    - text: 愚者行於途、適形其無智、乃謂衆曰、爾愚人也、
      verse: 3
    - text: 執政者怒爾、勿去位、蓋柔順可免大過、
      verse: 4
    - text: 我於日下、見有一患、似出於執政者之錯誤、
      verse: 5
    - text: 卽置愚者於高位、坐富者於下座也、
      verse: 6
    - text: 又見奴僕乘馬、牧伯徒行如僕、
      verse: 7
    - text: 掘阱者、必自陷其中、穴牆者、必爲蛇所嚙、
      verse: 8
    - text: 移石者必受傷、劈木者必遭險、
      verse: 9
    - text: 斧鈍不礪其鋒、則費力尤多、惟智慧使人獲益、
      verse: 10
    - text: 未施術而蛇嚙人、則術士無所裨、
      verse: 11
    - text: 智者之口出惠言、愚者之口吞乎己、
      verse: 12
    - text: 其口所言、始則愚昧、終則狂妄、
      verse: 13
    - text: 愚者多言、將來之事、人所不知、身後之事、孰能預告、
      verse: 14
    - text: 愚者之勞致憊、不識入邑何由、○
      verse: 15
    - text: 王爲幼稚、牧伯晨宴、斯邦禍矣、
      verse: 16
    - text: 王出世胄、牧伯飲食以時、以補精力、不致沉湎、斯邦福矣、
      verse: 17
    - text: 人惰則榱陷、手懈則屋漏、
      verse: 18
    - text: 人爲歡樂而設宴、酒可娛其生、金可應諸用、
      verse: 19
    - text: 毋於內心詛君王、毋於臥室詛富人、蓋飛鳥必揚爾聲、羽族必述其事也、
      verse: 20
  - chapter: 11
    verses:
    - text: 投爾糧於水面、歷多日必得之、
      verse: 1
    - text: 分給於七人八人、以爾不知將有何災降於地也、
      verse: 2
    - text: 雲充以雨、則注於地、樹向南或向北而倒、終在所倒之處、
      verse: 3
    - text: 占風者不播種、瞻雲者不刈穫、
      verse: 4
    - text: 風之由來、孕婦之胎、其骨如何而長、爾旣不知、則成萬事之上帝、其所經營、爾亦不知也、
      verse: 5
    - text: 朝宜播爾種、夕勿罷爾手、緣爾不知彼此孰茂、或二者俱佳、
      verse: 6
    - text: 光誠美矣、目覩日華、甚可悅焉、
      verse: 7
    - text: 人享遐齡、皆宜喜樂、惟當念及幽暗之日必多、將來之事、悉屬虛空、○
      verse: 8
    - text: 維爾少者、幼時其欣喜、中心懽忭、行爾心所欲、視爾目所悅、惟當知上帝必爲此諸事鞫爾、
      verse: 9
    - text: 故當心屛憂愁、身去邪惡、因稚齒與英年、悉屬虛空、
      verse: 10
  - chapter: 12
    verses:
    - text: 時當少壯、困苦之日未臨、所謂不悅之年未至、宜念造爾之主、
      verse: 1
    - text: 卽在日月星辰之光、未及晦冥、雨後之雲、未及復起、
      verse: 2
    - text: 維時、守宅者必戰慄、有力者必傴僂、旋磨者稀而止、窺牖者昏而暗、
      verse: 3
    - text: 臨街之門將閉、旋磨之聲漸微、禽鳥起鳴、歌女音低、
      verse: 4
    - text: 登高則恐懼、行路則悚惶、杏樹放葩、蝗蟲體重、酸豆失其補力、人歸永居之所、弔者往來於衢、
      verse: 5
    - text: 銀索斷、金盂毀、水甁破於泉旁、轆轤折於井上、
      verse: 6
    - text: 塵返於地、神歸於賦之之上帝、
      verse: 7
    - text: 傳道者曰、虛空之虛空、萬事虛空、○
      verse: 8
    - text: 傳道者旣智、則以知識誨民、尋思考察、廣序箴言、
      verse: 9
    - text: 傳道者搜索嘉言、循正直而書實語、
      verse: 10
    - text: 智者之言若刺、會師之言、其牢若釘、皆爲一牧所賜、
      verse: 11
    - text: 我子、且當受勸、多著終無底止、多學必致身憊、○
      verse: 12
    - text: 事之要義、尚其聽之、寅畏上帝、守其誡命、此乃人所當行、
      verse: 13
    - text: 蓋人之所爲、及諸隱微之事、或善或惡、上帝必鞫之、
      verse: 14
  name: Ecclesiastes
- chapters:
  - chapter: 1
    verses:
    - text: 諸歌之雅者、所羅門所作也、○
      verse: 1
    - text: 願彼以口吻我、因爾愛情、愈於酒醴、
      verse: 2
    - text: 爾膏香而美、爾名如膏之傾注、故衆女愛汝、
      verse: 3
    - text: 王攜我入宮闈、爾其爲我先導、我則隨爾疾趨、我儕因爾而懽樂、敍爾愛情、愈於酒醴、衆女之愛汝宜也、○
      verse: 4
    - text: 耶路撒冷諸女歟、我顏雖黑、猶爲佳麗、卽黑如基達之幕、美如所羅門之幬、
      verse: 5
    - text: 勿因我顏微黑、爲日所暴、而加睨視、同母之子怒予、使守其葡萄園、而己之園、則未守焉、
      verse: 6
    - text: 我心所愛者、爾牧羊於何所、亭午息之於何方、請以告我、我於爾同儔羣羊之側、何爲如蒙面者乎、
      verse: 7
    - text: 諸女之美者、如爾不知、宜踵羣羊之跡、牧爾山羊之羔於牧人幕側、○
      verse: 8
    - text: 我之嘉偶、我視爾若法老駕車之駿馬、
      verse: 9
    - text: 爾之兩頰、因髮辮而秀美、爾項炫以貫珠、
      verse: 10
    - text: 我必爲爾製金鏈、間以銀星、
      verse: 11
    - text: 王坐於榻、我之那達發其芬芳、
      verse: 12
    - text: 我所愛者如沒藥囊、恆在我懷、
      verse: 13
    - text: 我所愛者如鳳仙花、在隱基底之葡萄園、
      verse: 14
    - text: 我之嘉偶、爾乃美好、爾誠美好、爾目如鴿、
      verse: 15
    - text: 我所愛者、爾乃美好、可慕可悅、我儕之榻、其色青青、
      verse: 16
    - text: 我儕之室、香柏爲梁、松木爲椽、
      verse: 17
  - chapter: 2
    verses:
    - text: 我乃沙崙之水仙花、谷中之百合花、
      verse: 1
    - text: 我之嘉偶、在衆女間、如荊棘中之百合花、
      verse: 2
    - text: 我所愛者、在諸男中、如林木間之㰋果樹、我坐其蔭下而極樂、嘗其果實而覺甘、
      verse: 3
    - text: 彼引我入宴所、以愛爲旗、在於我上、
      verse: 4
    - text: 請給葡萄乾以補我力、畀㰋果以暢我心、蓋我因愛致疾、
      verse: 5
    - text: 願彼左手枕我首、右手抱我身、
      verse: 6
    - text: 耶路撒冷諸女歟、我以麞及野鹿囑爾、勿挑撥愛情、待其自發、
      verse: 7
    - text: 聽之、乃我所愛者之聲、彼逾山越陵而來、
      verse: 8
    - text: 我所愛者、如麞如鹿、立於壁後、向牖而望、由櫺而窺、
      verse: 9
    - text: 我所愛者言曰、我嘉偶、我美人、其起與我偕往、
      verse: 10
    - text: 冬已過、雨已止、
      verse: 11
    - text: 徧地花開、治園之時已屆、鳩聲聞於我境、
      verse: 12
    - text: 無花果樹稔其實、葡萄舒蕊吐其香、我嘉偶、我美人、其起與我偕往、
      verse: 13
    - text: 我之鴿歟、爾於磐之隙中、巖之隱處、俾我見爾容、聞爾聲、爾聲柔和、爾容秀美、
      verse: 14
    - text: 爲我捕狐、卽毀葡萄之小狐、因我葡萄已舒蕊矣、
      verse: 15
    - text: 我所愛者屬我、我亦屬彼、彼牧羊於百合花間、
      verse: 16
    - text: 我所愛者、迨涼風起、日影逝時、尚其轉而來歸、如麞如鹿、在於溪峽、
      verse: 17
  - chapter: 3
    verses:
    - text: 深夜在牀、求我心所愛者、求之不得、
      verse: 1
    - text: 自謂我必興、遍行邑中、於通衢大道、求我心所愛者、求之不得、
      verse: 2
    - text: 遇巡城之卒、問之曰、我心所愛者、汝見之乎、
      verse: 3
    - text: 我甫離之、則遇我心所愛者、執之不令去、導入我母家、至生我者之室、
      verse: 4
    - text: 耶路撒冷諸女歟、我以麞及野鹿囑爾、勿挑撥愛情、待其自發、
      verse: 5
    - text: 自野而來、狀如煙柱、薰以沒藥乳香、及商賈之芳品、伊何人乎、
      verse: 6
    - text: 乃所羅門之轎、四周有以色列之武士六十、
      verse: 7
    - text: 皆執兵刃、而嫻戰鬬、腰各懸刀、以防夜警、
      verse: 8
    - text: 所羅門王以利巴嫩之木、爲己作轎、
      verse: 9
    - text: 以銀製柱、以金作底、以紫罽爲座、鋪以耶路撒冷衆女之愛情、
      verse: 10
    - text: 郇之衆女歟、其出而觀所羅門王、彼冠冕旒、乃於婚宴之日、心喜之時、其母冠之、
      verse: 11
  - chapter: 4
    verses:
    - text: 我之嘉偶、爾乃美好、爾誠美好、目在帕內、顯露若鴿、髮若山羊羣、臥於基列山麓、
      verse: 1
    - text: 齒若甫剪毛之羣羊、上自浴沼、俱有雙生、無一喪子、
      verse: 2
    - text: 脣如紅線、口甚美好、額在帕內、見若裂榴、
      verse: 3
    - text: 領如大衞之臺、爲貯戎器所建、上懸千盾、咸爲武士之干、
      verse: 4
    - text: 乳若麀鹿孿生之子、囓芻於百合花間、
      verse: 5
    - text: 我且適沒藥之山、乳香之岡、迨涼風起、日影逝時、
      verse: 6
    - text: 我之嘉偶、爾純美好、絕無玷疵、
      verse: 7
    - text: 我新婦歟、與我由利巴嫩偕行、由利巴嫩與我偕行、自亞瑪拿示尼珥黑門之巔、獅穴豹巖而下、
      verse: 8
    - text: 我姊妹、我新婦、爾奪我心、以美目一盼、項鏈一挂奪我心、
      verse: 9
    - text: 我姊妹、我新婦、爾之愛情、何其美好、爾之愛情、愈於酒醴、爾膏之馨、踰諸芳品、
      verse: 10
    - text: 我新婦歟、爾脣滴蜂房之蜜、舌下有蜜有乳、爾衣之香、若利巴嫩、
      verse: 11
    - text: 我姊妹、我新婦、乃爲關鎖之園、有禁之溪、有封之泉、
      verse: 12
    - text: 爾之所植、乃石榴園、中有佳果、並有鳳仙花、那達樹、
      verse: 13
    - text: 那達水仙、菖蒲桂樹、及諸乳香、沒藥沉香、與芳品之最者、
      verse: 14
    - text: 爾乃園中之泉、活水之井、自利巴嫩湧出之川、
      verse: 15
    - text: 北風其起、南風其來、吹拂我園、使發芬芳、願我所愛者入其園、食其嘉果、
      verse: 16
  - chapter: 5
    verses:
    - text: 我姊妹、我新婦、我入我園、採我沒藥與香品、食我蜂房與甘蜜、飲我酒醴及乳酪、友朋其食之、良朋其飲之、且多飲之、
      verse: 1
    - text: 我身寢而心寤、聞我所愛者之聲、叩門曰、我姊妹、我嘉偶、我鴿、我完人歟、爲我啟門、我首蒙露、我髮爲夜露所霑、
      verse: 2
    - text: 我曰、我已解衣、焉能復衣、我已濯足、焉可再汚、
      verse: 3
    - text: 我所愛者、伸手入於門隙、我則爲之心動、
      verse: 4
    - text: 遂起、爲所愛者啟門、手滴沒藥、指滴沒藥之汁、沾濡門楗、
      verse: 5
    - text: 我爲所愛者啟門、惟彼已退而去、彼言時、我則魂消、求之不得、呼之莫應、
      verse: 6
    - text: 巡城之卒遇我、擊而傷我、守垣者奪我帔、
      verse: 7
    - text: 耶路撒冷諸女歟、如遇我所愛者、我囑爾告之、言我因愛致疾、
      verse: 8
    - text: 諸女之美者歟、爾所愛者、較他人所愛者、何所愈乎、爾所愛者、較他人所愛者何所愈、爾乃囑我若此、
      verse: 9
    - text: 我所愛者、色白而紅、冠乎萬人、
      verse: 10
    - text: 首若精金、髮密而卷、色黑如鴉、
      verse: 11
    - text: 目若溪濱之鴿、洗滌以乳、止於滿溢之溪、
      verse: 12
    - text: 頰若香花畦、又如香草壟、脣若百合花、且滴沒藥汁、
      verse: 13
    - text: 手若金管、嵌以黃玉、身若象牙、飾以碧玉、
      verse: 14
    - text: 脛若白石之柱、置於精金之座、形狀如利巴嫩、秀美如香柏木、
      verse: 15
    - text: 其口甚甘、其人全體可愛、耶路撒冷諸女歟、此爲我之所愛、我之良朋、
      verse: 16
  - chapter: 6
    verses:
    - text: 諸女之美者歟、爾所愛者何往、爾所愛者、轉而歸於何所、我與汝共尋之、
      verse: 1
    - text: 我所愛者、乃入其園、至彼香花畦畔、牧羣羊於諸園、且採百合之花、
      verse: 2
    - text: 我所愛者屬我、我亦屬彼、彼牧羊於百合花間、
      verse: 3
    - text: 我之嘉偶、爾美好如得撒、豔麗如耶路撒冷、威儀如張幟之軍、
      verse: 4
    - text: 爾目驚我、求爾轉盼、爾髮如山羊羣、臥於基列山麓、
      verse: 5
    - text: 齒如羣羊、上自浴沼、俱有雙生、無一喪子、
      verse: 6
    - text: 額在帕內、見若裂榴、
      verse: 7
    - text: 后妃六十、嬪嬙八十、侍女無數、
      verse: 8
    - text: 我鴿我完人、則惟一焉、其母所獨生、爲生之者所珍愛、衆女見之、稱其有福、后妃嬪嬙、亦加揄揚、
      verse: 9
    - text: 顯著如晨光、美如月、朗如日、威儀如張幟之軍、斯何人哉、
      verse: 10
    - text: 我下至胡桃園以觀谷中鮮綠之植物、而知葡萄萌芽否、石榴著花未、
      verse: 11
    - text: 不意我心之欲、導我至民長之車間、
      verse: 12
    - text: 衆曰、書拉密女歟、歸哉歸哉、歸而使我觀汝、曰、何爲欲觀書拉密女如觀瑪哈念之舞蹈乎、
      verse: 13
  - chapter: 7
    verses:
    - text: 王女歟、爾足著履、何其美好、爾股豐潤如玉、巧工所製、
      verse: 1
    - text: 腰若圓盂、不缺調和之酒、腹若積麥、環以百合之花、
      verse: 2
    - text: 乳若麀鹿孿生之子、
      verse: 3
    - text: 領若象牙之臺、目若巴特拉倂門旁之希實本沼、鼻若大馬色相對之利巴嫩樓、
      verse: 4
    - text: 首若迦密、鬈髮曼鬋、其色維紫、王爲所繫、
      verse: 5
    - text: 愛情在於諸樂、何其美好、可悅之甚、
      verse: 6
    - text: 爾之軀幹有如椶樹、乳若其果之纍然、
      verse: 7
    - text: 我謂必攀椶樹、而執其枝、願爾乳若葡萄之纍然、氣息香如㰋果、
      verse: 8
    - text: 口若旨酒、爲使我所愛者暢飲、流入寢者之口、
      verse: 9
    - text: 我屬我所愛者、彼亦戀我、
      verse: 10
    - text: 我所愛者其來、爾我同往田野、宿於鳳仙花間、
      verse: 11
    - text: 詰旦夙興、適葡萄園、觀葡萄萌芽舒蕊否、石榴著花未、在彼陳我愛情、
      verse: 12
    - text: 我所愛者、風茄吐香、門上有諸嘉果、新陳俱備、乃我爲爾所蓄者、
      verse: 13
  - chapter: 8
    verses:
    - text: 願爾爲我兄弟、哺我母乳、遇爾於外、則可吻爾、無人輕視、
      verse: 1
    - text: 我必導爾、入我母家、受其訓誨、飲爾以香醪、卽我石榴之汁、
      verse: 2
    - text: 左手枕我首、右手抱我身、
      verse: 3
    - text: 耶路撒冷諸女歟、我囑爾、勿挑撥愛情、待其自發、
      verse: 4
    - text: 自野倚其所愛而來者、伊何人乎、在㰋果樹下、我曾寤爾、在彼、爾母劬勞而產爾、
      verse: 5
    - text: 請爾懷我於心如印、置我於臂如章、愛情強若死亡、妒忌酷如陰府、所發若火、其焰甚烈、
      verse: 6
    - text: 惟此愛情、多水不能滅之、諸河不能沒之、人若傾家以易愛情、必見輕視、
      verse: 7
    - text: 我有小妹、尚未長乳、議婚之日、我將何爲、
      verse: 8
    - text: 如彼爲城垣、則必爲之建銀樓、如彼爲門戶、則必闌之以柏板、
      verse: 9
    - text: 我乃城垣、我乳若樓、彼則視我如得安焉、
      verse: 10
    - text: 所羅門有葡萄園、在巴力哈們、租於守者、爲其果實、必納千金、
      verse: 11
    - text: 我之葡萄園仍在我前、所羅門歟、爾可得其一千、守果者得二百、
      verse: 12
    - text: 爾居園者、同儔欲聞爾聲、請使我聆之、
      verse: 13
    - text: 我所愛者、爾其疾趨、如麞如鹿、在於芬芳之山、
      verse: 14
  name: Song of Solomon
- chapters:
  - chapter: 1
    verses:
    - text: 猶大國烏西雅、約坦、亞哈斯、希西家、相繼爲王時、亞摩斯子以賽亞、所得論猶大與耶路撒冷之啟示、○
      verse: 1
    - text: 天其聽之、地其側耳、蓋耶和華言曰、我撫養諸子、而彼背逆我、
      verse: 2
    - text: 牛識其主、驢識主槽、惟以色列不識、我民不思、
      verse: 3
    - text: 噫、干罪之邦、負咎之民、作惡之輩、妄行之子、離棄耶和華、輕視以色列之聖者、疏而遠之、
      verse: 4
    - text: 曷仍爲逆、致復受撻、首盡病、心盡疲、
      verse: 5
    - text: 自頂至踵、體無完膚、惟創與瘀、及新傷痕、未合未裹、未潤以油、
      verse: 6
    - text: 爾地荒蕪、爾邑焚燬、爾之土壤、外人吞於爾前、爲其傾覆、遂致荒涼、
      verse: 7
    - text: 錫安女見遺、猶葡萄園之廬、瓜田之舍、被圍之邑、
      verse: 8
    - text: 如萬軍之耶和華、不爲我儕少留遺民、則必若所多瑪、猶蛾摩拉矣、○
      verse: 9
    - text: 爾所多瑪之牧伯、其聽耶和華之言、爾蛾摩拉之人民、側耳聆我上帝之訓、
      verse: 10
    - text: 耶和華曰、爾獻祭品衆多、與我何與、牡羊之燔祭、肥畜之脂膏、我已厭之、犢血羔血、與牡山羊之血、我不悅之、
      verse: 11
    - text: 爾來覲我、踐我院宇、誰命之者、
      verse: 12
    - text: 虛有之禮物、勿復獻之、馨香我所憎、月朔安息集會爲可惡、作惡而守肅會、我不容之、
      verse: 13
    - text: 爾之月朔節期、我心惡之、以爲重負、倦於擔荷、
      verse: 14
    - text: 爾舉手、我則掩目、爾多禱、我不俯聽、爾手盈以血也、
      verse: 15
    - text: 爾其洗滌自潔、去爾惡行於我目前、
      verse: 16
    - text: 止息行惡、學習行善、尋求公義、懲治強暴、爲孤子伸寃、爲嫠婦辨屈、○
      verse: 17
    - text: 耶和華曰、爾曹其來、爾我互辯、爾罪雖丹如朱、將白如雪、雖紅若絳、將白若毛、
      verse: 18
    - text: 如爾願之而順從、則可食地之美產、
      verse: 19
    - text: 如爾不願而悖逆、則爲刃所吞、耶和華口言之矣、○
      verse: 20
    - text: 噫、忠信之邑、變爲妓矣、昔盈公正、義處其中、今則殺人者居焉、
      verse: 21
    - text: 爾銀爲滓、酒雜以水、
      verse: 22
    - text: 爾之牧伯悖逆、黨於盜賊、好賄賂、索苞苴、不伸孤子之寃、不理嫠婦之訟、○
      verse: 23
    - text: 緣此、萬軍之主耶和華、以色列之能者曰、噫嘻、我將洩忿於我仇、報復於我敵、
      verse: 24
    - text: 措手於爾、盡鍊爾渣滓、悉去爾雜質、
      verse: 25
    - text: 復爾士師如初、謀臣如昔、厥後爾必稱爲公義之城、忠信之邑、
      verse: 26
    - text: 錫安必見贖以公、其歸正者見贖以義、
      verse: 27
    - text: 悖逆與獲罪者同亡、離棄耶和華者被滅、
      verse: 28
    - text: 爾必因所悅之橡而羞慚、爲所擇之園而愧怍、
      verse: 29
    - text: 蓋爾必似枯葉之橡、無水之園、
      verse: 30
    - text: 強者如亂麻、所作如火星、相遇必焚、無人撲滅、
      verse: 31
  - chapter: 2
    verses:
    - text: 亞摩斯子以賽亞、所得論猶大與耶路撒冷之預言、○
      verse: 1
    - text: 越至末日、耶和華室之山必堅立、爲衆山之冠、超乎諸嶺、萬邦匯之、
      verse: 2
    - text: 衆民將往而言曰、其來、我儕登耶和華之山、詣雅各上帝之室、彼將教我以其道、我將履於其途、蓋法律自錫安而出、耶和華之言、由耶路撒冷而來、
      verse: 3
    - text: 彼將行鞫於列邦、解決於衆民、俾其以劍製犁、以戈製鐮、國不興戎相攻、人不復習戰、○
      verse: 4
    - text: 雅各家其來、共行於耶和華光輝之中、
      verse: 5
    - text: 蓋爾民雅各家、充乎東方之俗、效非利士人爲巫覡、且與異邦結盟、故爾棄之、
      verse: 6
    - text: 其地滿以金銀、貨財無算、盈以馬匹、車乘無數、
      verse: 7
    - text: 其地偶像充斥、崇拜己手所作、己指所造、
      verse: 8
    - text: 賤者屈、尊者降、爾勿赦之、
      verse: 9
    - text: 宜入於磐巖、匿於塵土、以避耶和華之威烈、及其赫赫之榮光、
      verse: 10
    - text: 是日也、人之高視必降、人之驕矜必卑、惟耶和華獨見崇高、
      verse: 11
    - text: 蓋萬軍之耶和華、將有一日臨及驕矜者、狂傲者、自高者、降之爲卑、
      verse: 12
    - text: 亦臨及利巴嫩高大之香柏、巴珊之橡樹、
      verse: 13
    - text: 曁諸崇山峻嶺、
      verse: 14
    - text: 崇高之臺榭、鞏固之城垣、
      verse: 15
    - text: 他施之舟、可悅之物、
      verse: 16
    - text: 是日也、人之高志必降、人之驕矜必卑、惟耶和華獨見崇高、
      verse: 17
    - text: 凡諸偶像、盡歸消亡、
      verse: 18
    - text: 耶和華興起震動大地之時、人將入於巖之窟、地之穴、以避耶和華之威烈、及其赫赫之榮光、
      verse: 19
    - text: 是日也、人之金銀偶像、爲崇拜而造者、必投之鼴鼠蝙蝠、
      verse: 20
    - text: 耶和華興起、震動大地之時、人將入於巖之穴、磐之隙、以避耶和華之威烈、及其赫赫之榮光、
      verse: 21
    - text: 勿恃世人、彼之生氣、僅在鼻中、何足算哉、
      verse: 22
  - chapter: 3
    verses:
    - text: 萬軍之主耶和華、將去耶路撒冷及猶大之梃與杖、卽其所恃之糧、所賴之水、
      verse: 1
    - text: 除其勇士、戰士、士師、先知、卜人、長老、
      verse: 2
    - text: 五十夫長、貴介、謀士、良工、術士、
      verse: 3
    - text: 我將使童穉爲其長、孩提主其治、
      verse: 4
    - text: 人民相虐、鄰里相殘、少凌長、卑侮尊、
      verse: 5
    - text: 或在父家持其兄弟曰、爾有衣、可爲我長、此傾覆者、歸爾掌握、
      verse: 6
    - text: 維時、其人揚聲言曰、我不爲醫、我家無糧無衣、不可立我爲民長也、
      verse: 7
    - text: 耶路撒冷頹敗、猶大傾覆、因其所言所行、逆耶和華、觸厥威榮之目、
      verse: 8
    - text: 彼之容貌、自爲之證、猶所多瑪自著其罪、而不之掩、禍哉其人、自取其害、
      verse: 9
    - text: 宜語義者福矣、必食其行之果、
      verse: 10
    - text: 禍哉惡人、必遘凶殃、將依其手所爲而受報也、
      verse: 11
    - text: 至於我民、童穉虐之、婦女治之、噫嘻我民、導者誘爾、毀爾蹊徑、○
      verse: 12
    - text: 耶和華將起而辯論、立而審鞫斯民、
      verse: 13
    - text: 耶和華將詰其民長與牧伯曰、吞噬葡萄園者爾也、掠貧民之物、藏於爾室、
      verse: 14
    - text: 萬軍之主耶和華曰、爾曹壓制我民、挫折貧人之面、果何爲哉、○
      verse: 15
    - text: 耶和華又曰、錫安女驕傲、行而延頸、送目流盼、碎步嬝娜、足音鏗鏘、
      verse: 16
    - text: 故主必使其頂結痂、耶和華必露其下體、
      verse: 17
    - text: 是日也、主必除其足釧之飾、及其髻網、月筓、
      verse: 18
    - text: 耳環、手釧、面帕、
      verse: 19
    - text: 冠巾、足鏈、文紳、香盒、符籙、
      verse: 20
    - text: 指環、鼻環、
      verse: 21
    - text: 吉服、長袍、帔肩、荷囊、
      verse: 22
    - text: 手鏡、衵服、纏頭之巾、被身之布、
      verse: 23
    - text: 以臭代香、以索代紳、以童首代重髮、以麻布代華服、以烙印代姿容、
      verse: 24
    - text: 爾之丁男仆於鋒刃、武士死於戰陳、
      verse: 25
    - text: 邑門悲哀號咷、錫安女寂寞、而坐於地焉、
      verse: 26
  - chapter: 4
    verses:
    - text: 是日也、七婦持一男曰、我儕衣食自給、惟許我稱以爾名、其洒我恥、○
      verse: 1
    - text: 是日也、耶和華之萌蘖、旣美且榮、其地所產、於以色列免難者爲嘉物、
      verse: 2
    - text: 凡遺於錫安、存於耶路撒冷、在耶路撒冷錄於生籍者、得稱爲聖、
      verse: 3
    - text: 卽在主藉公義之靈、燬滅之靈、滌錫安女之汚、洗耶路撒冷之血時也、
      verse: 4
    - text: 耶和華必於錫安山遍地、及厥諸會、晝作雲煙、夜燭火焰、蓋榮光之上、將有覆幬、
      verse: 5
    - text: 且有幕爲晝蔭、以避暑熱、又爲庇所、以避颶風暴雨焉、
      verse: 6
  - chapter: 5
    verses:
    - text: 我爲良友而歌、論其葡萄園曰、良友有園、在彼山岡、其地膏腴、
      verse: 1
    - text: 墾地除石、以葡萄之嘉種、植於其中、建臺鑿醡、冀結佳果、反生野果、
      verse: 2
    - text: 耶路撒冷居民、及猶大人歟、今可在我與葡萄園之間、辨其是非、
      verse: 3
    - text: 我於葡萄園所爲者、又何加焉、冀結佳果、反生野果何也、
      verse: 4
    - text: 今我示爾、我葡萄園、何以處之、我必撤其籬、俾見吞噬、毀其垣、俾遭蹂躪、
      verse: 5
    - text: 使之荒蕪、不治不鋤、荊棘蒺藜滋長、命雲不雨、
      verse: 6
    - text: 夫萬軍耶和華之葡萄園、卽以色列家、其所悅之樹、乃猶大人也、冀其公、反見暴虐、冀其義、反有哀號、○
      verse: 7
    - text: 增其第宅、廣其田疇、致無隙地、獨居於中、禍哉其人、
      verse: 8
    - text: 萬軍之耶和華附我耳曰、誠哉、許多第宅、將爲荒蕪、雖廣且美、無人居之、
      verse: 9
    - text: 葡萄園三十畝、將產酒一罷特、穀種一賀梅爾、僅產穀一伊法、
      verse: 10
    - text: 夙興縱飲醇醪、迨及昏夜、沉湎於酒、禍哉其人、
      verse: 11
    - text: 筵間備有琴瑟鼗笛、加之以酒、不顧耶和華之工、不思其手所作、
      verse: 12
    - text: 是以我民因無知而被虜、尊者飢困、庶民燥渴、
      verse: 13
    - text: 陰府大縱其欲、孔張厥口、彼之尊榮、與其衆庶繁華、及宴樂者、俱陷於中、
      verse: 14
    - text: 賤者屈、尊者卑、目高者降、
      verse: 15
    - text: 惟萬軍之耶和華以公而崇高、維聖之上帝以義而見聖、
      verse: 16
    - text: 斯時羔羊齧芻、如在己苑、富厚者之荒田、旅人食其所產、○
      verse: 17
    - text: 以虛僞爲繩引邪惡、如以曳車之索牽罪戾、禍哉其人、
      verse: 18
    - text: 彼曰、願其速成厥功、俾我見之、願以色列聖者所謀速臨、俾我知之、
      verse: 19
    - text: 謂善爲惡、謂惡爲善、以光爲暗、以暗爲光、以苦爲甘、以甘爲苦、禍哉其人、
      verse: 20
    - text: 自視爲智、自以爲慧、禍哉其人、
      verse: 21
    - text: 勇於飲酒、能調醇醪、
      verse: 22
    - text: 受賄而義惡人、奪義人之義、禍哉其人、
      verse: 23
    - text: 故若禾稿焚於火、枯草銷於焰、其根將朽、其花飛揚若塵、因其廢棄萬軍耶和華之律、藐視以色列聖者之言、
      verse: 24
    - text: 故耶和華之烈怒、及於其民、伸手擊之、山嶽震動、屍如街衢之糞土、然其怒未息、其手尚伸焉、
      verse: 25
    - text: 彼將建纛、以招遠邦、自地極而號召之、則疾趨而至、
      verse: 26
    - text: 其中無憊者、無躓者、不寢不寐、腰帶弗解、履帶弗斷、
      verse: 27
    - text: 其矢旣利、其弓悉張、馬蹄如火石、車輪如旋風、
      verse: 28
    - text: 其吼若牝獅、其鳴若稚獅、咆哮攫食、曳之而去、莫之能救、
      verse: 29
    - text: 是日也、敵向之咆哮、若海濤澎湃、人望其地、則見幽暗艱苦、其光晦於密雲、
      verse: 30
  - chapter: 6
    verses:
    - text: 烏西雅王崩之年、我見主坐於崇高之位、衣裾充滿殿宇、
      verse: 1
    - text: 撒拉弗侍立其側、各有六翼、以二翼蔽面、二翼覆足、二翼飛翔、
      verse: 2
    - text: 交相呼曰、聖哉、聖哉、聖哉、萬軍之耶和華、其榮充乎寰宇、
      verse: 3
    - text: 門閾之基、因呼者之聲而震動、室盈以煙、
      verse: 4
    - text: 我曰、禍哉我也、亡矣、我乃脣穢之人、居於脣穢民中、而目覩大君、萬軍之耶和華也、
      verse: 5
    - text: 撒拉弗之一、飛而就我、手執爇炭、以鉗取諸壇者、
      verse: 6
    - text: 著於我口、曰、斯著爾口、爾愆已除、爾罪已赦矣、
      verse: 7
    - text: 我聞主聲曰、予將誰遣、孰爲我儕往、我曰、我在此、其遣我、
      verse: 8
    - text: 曰、往告斯民云、爾其聽之而不悟、視之而不明、
      verse: 9
    - text: 使斯民心頑、耳聾、目瞶、免以目視、耳聽、心悟、轉移而得醫焉、
      verse: 10
    - text: 我曰、主歟、將至何時、曰、迨諸邑荒涼、無有居者、室廬闃寂、田畝荒蕪、
      verse: 11
    - text: 耶和華遠徙其民、斯土遂極蕭條、
      verse: 12
    - text: 假令其中尚存什一、亦被焚燬、若栗與橡、經伐留幹、其幹乃聖裔也、
      verse: 13
  - chapter: 7
    verses:
    - text: 當猶大王烏西雅孫、約坦子亞哈斯時、亞蘭王利汛、以色列王、利瑪利子比加、上攻耶路撒冷、不克、
      verse: 1
    - text: 或告大衞家曰、亞蘭與以法蓮結盟、王與衆民、中心戰慄、若林木爲風所搖、○
      verse: 2
    - text: 耶和華諭以賽亞曰、爾與爾子施亞雅述、出迎亞哈斯於上沼之溝頭、漂工田之大路、
      verse: 3
    - text: 謂之曰、爾其謹愼靜謐、勿因此餘燼、有煙之二炬、利汛亞蘭、及利瑪利子之烈怒、畏懼心怯、
      verse: 4
    - text: 亞蘭與以法蓮、及利瑪利子、同謀害爾、
      verse: 5
    - text: 曰、我儕其往猶大、擾而破之、立他比勒子爲王、
      verse: 6
    - text: 主耶和華曰、此謀不立、不成、
      verse: 7
    - text: 蓋亞蘭之首爲大馬色、大馬色之首爲利汛、以法蓮之首爲撒瑪利亞、撒瑪利亞之首爲利瑪利子、六十五年之內、以法蓮必敗、不復爲國、如爾弗信、則不堅立、○
      verse: 8
    - text: 蓋亞蘭之首爲大馬色、大馬色之首爲利汛、以法蓮之首爲撒瑪利亞、撒瑪利亞之首爲利瑪利子、六十五年之內、以法蓮必敗、不復爲國、如爾弗信、則不堅立、○
      verse: 9
    - text: 耶和華又諭亞哈斯曰、
      verse: 10
    - text: 爾其求兆於爾上帝耶和華、或在深淵、或在高處、皆可、
      verse: 11
    - text: 亞哈斯曰、我不求之、不試耶和華、
      verse: 12
    - text: 以賽亞曰、大衞家、其聽之、爾以勞人爲細事乎、亦將勞我上帝乎、
      verse: 13
    - text: 主自以兆予爾、將有處女懷姙生子、命名以馬內利、
      verse: 14
    - text: 彼將食酪與蜜、迨知棄惡擇善、
      verse: 15
    - text: 蓋此子未知棄惡擇善之先、爾所疾之二王、其國爲墟、
      verse: 16
    - text: 耶和華必使患難之日臨爾、與爾民衆、及爾父家、自以法蓮叛離猶大、未有若此者、卽亞述王爲禍也、○
      verse: 17
    - text: 是日也、耶和華必號召埃及河流遠界之蠅、與亞述地之蜂、
      verse: 18
    - text: 彼必咸至、集於荒谷、巖穴棘籬、與諸牧地、○
      verse: 19
    - text: 是日也、主以所賃河外之刀、卽亞述王、薙其首足之毛、去其髭鬚、○
      verse: 20
    - text: 是日也、人畜犢一羊二、
      verse: 21
    - text: 因乳多而食酪、凡遺於境內者、食酪與蜜、○
      verse: 22
    - text: 是日也、昔有葡萄千株、值銀一千之處、將生荊棘疾藜、
      verse: 23
    - text: 人執弓矢而至、因其地遍滿荊棘蒺藜也、
      verse: 24
    - text: 凡邱阜之處、以鋤治之者、因懼荊棘蒺藜、莫之敢往、第爲牛牧羊踐之區、
      verse: 25
  - chapter: 8
    verses:
    - text: 耶和華諭我曰、其取大簡、以人通用之文、書瑪黑珥沙勒哈施罷斯、
      verse: 1
    - text: 余召忠信之證、祭司烏利亞、與耶比利家子撒迦利亞記之、
      verse: 2
    - text: 於是我與先知婦同室、懷姙生子、耶和華諭我曰、命名瑪黑珥沙勒哈施罷斯、
      verse: 3
    - text: 蓋此子未識呼父呼母之先、大馬色之貨財、撒瑪利亞所掠之物、被虜於亞述王、○
      verse: 4
    - text: 耶和華復諭我曰、
      verse: 5
    - text: 斯民厭棄西羅亞緩流之水、而悅利汛與利瑪利之子、
      verse: 6
    - text: 故主必使亞述王、及其威勢、如大河之水、洶湧漲溢、出川踰岸、
      verse: 7
    - text: 流入猶大、氾濫及項、以馬內利歟、彼展其翼、遍於爾地、○
      verse: 8
    - text: 列邦歟、任爾喧譁、終歸糜爛、遠人歟、爾其傾聽、任爾束腰、而遭糜爛、任爾束腰、而遭糜爛、
      verse: 9
    - text: 任爾共謀、終歸無成、任爾發言、終必不立、因上帝偕我儕也、
      verse: 10
    - text: 耶和華持我、示我勿蹈斯民之途、
      verse: 11
    - text: 曰、斯民謂結盟、爾勿謂之、勿畏其所畏、勿視爲可懼、
      verse: 12
    - text: 當以萬軍之耶和華爲聖、爲爾所畏所懼、
      verse: 13
    - text: 彼將爲聖所、惟於以色列二家爲躓石、爲礙磐、於耶路撒冷居民爲網羅、爲機檻、
      verse: 14
    - text: 多人因之顚仆而見折、陷於機檻而被獲、○
      verse: 15
    - text: 爾其束證詞、緘法律、授我門人、
      verse: 16
    - text: 耶和華掩面於雅各家、我仍徯而望之、
      verse: 17
    - text: 我與耶和華所賜之子、爲兆爲徵於以色列、乃由於居錫安山、萬軍之耶和華也、○
      verse: 18
    - text: 或謂爾曰、巫覡術士、其聲綿蠻微細、爾其求之、夫民豈不當求其上帝乎、詎爲生者求死者哉、
      verse: 19
    - text: 宜循法律與證詞、若不依此而言、則不見晨光、
      verse: 20
    - text: 彼必艱苦飢餓、經歷斯土、飢則煩躁、呪其君王、詛其上帝、
      verse: 21
    - text: 仰觀於上、俯視於地、無非患難昏黑、及痛苦之幽暗、必被驅入晦冥矣、
      verse: 22
  - chapter: 9
    verses:
    - text: 昔受痛苦者、將免幽暗、上帝昔使西布倫與拿弗他利地受辱、後將使沿海之路、約但河外、列邦之境得榮、
      verse: 1
    - text: 處暗之民、得見大光、居陰翳之域者、有光照之、
      verse: 2
    - text: 爾昌厥民、而益其樂、彼樂於爾前、如穫稼之歡、猶分贓之喜、
      verse: 3
    - text: 因其負重之軛、撻背之杖、暴者之梃、爾已折之、若於米甸之日、
      verse: 4
    - text: 戰士鼓譟之時、所擐之甲、及沾血之衣、俱必爲薪、火焚之柴、
      verse: 5
    - text: 蓋有嬰孩爲我而生、有子錫予於我、其肩負荷國政、其名稱爲奇士、謀主、全能之神、恆久之父、和平之君、
      verse: 6
    - text: 其政治與和平、有加無已、在於大衞之位、治理其國、以公以義建立之、保定之、自今迄於永遠、萬軍耶和華之熱中、將成此焉、○
      verse: 7
    - text: 主發一言、及於雅各、臨於以色列、
      verse: 8
    - text: 維此衆庶、以法蓮與撒瑪利亞居民將知之、彼心驕氣傲、曰、
      verse: 9
    - text: 甎旣圮、我以鑿石建之、桑旣伐、我以香柏易之、
      verse: 10
    - text: 故耶和華起利汛之敵以攻之、並激其仇、
      verse: 11
    - text: 東有亞蘭、西有非利士、張口吞噬以色列、然其怒未息、其手尚伸焉、○
      verse: 12
    - text: 斯民仍未轉向擊之者、不尋求萬軍之耶和華、
      verse: 13
    - text: 故一日之間、耶和華斷以色列之首尾、椶枝與蘆葦、
      verse: 14
    - text: 長者尊者、首也、傳妄語之先知、尾也、
      verse: 15
    - text: 導民者誘入迷途、受導者淪胥以亡、
      verse: 16
    - text: 故主不悅其丁男、不恤其孤寡、因皆褻慢作惡、衆口言妄、然其怒未息、其手尚伸焉、○
      verse: 17
    - text: 夫惡如火之燎、焚燬荊棘蒺藜、燃乎叢林、煙柱上騰、
      verse: 18
    - text: 因萬軍耶和華之震怒、斯土被燬、民如柴薪、不相顧恤、
      verse: 19
    - text: 有奪於右者而仍飢、有食於左者而不飽、各齧己臂之肉、
      verse: 20
    - text: 瑪拿西吞噬以法蓮、以法蓮吞噬瑪拿西、二者同攻猶大、然其怒未息、其手尚伸焉、
      verse: 21
  - chapter: 10
    verses:
    - text: 立不義之律、錄乖戾之詞、
      verse: 1
    - text: 屈枉貧乏、不予公斷、奪我窮民之理、攘奪嫠婦、刧掠孤兒、禍哉其人、
      verse: 2
    - text: 當受罰之日、災禍遙臨、爾將何爲、求拯濟於何人、置貨財於何處、
      verse: 3
    - text: 惟伏於被俘者之中、仆於見殺者之下、然其怒未息、其手尚伸焉、○
      verse: 4
    - text: 亞述爲我震怒之梃、其手所持、乃我忿恚之杖、
      verse: 5
    - text: 我遣之攻褻慢之邦、令其擊我所恚之民、虜之掠之、且蹂躪之、若街衢之泥塗、
      verse: 6
    - text: 惟其意不如是、其心不思此、乃欲肆行敗壞、翦滅多邦、
      verse: 7
    - text: 曰、我之牧伯、非皆爲王乎、
      verse: 8
    - text: 迦勒挪非若迦基米施乎、哈馬非若亞珥拔乎、撒瑪利亞非若大馬色乎、
      verse: 9
    - text: 我手已及偶像之國、其雕像、越於耶路撒冷與撒瑪利亞之偶像、
      verse: 10
    - text: 我所行於撒瑪利亞、與其偶像者、豈不亦行於耶路撒冷、與其偶像乎、○
      verse: 11
    - text: 主於錫安山、及耶路撒冷、旣畢乃事、必討亞述王心驕之行爲、目高之狂傲、
      verse: 12
    - text: 彼曰、我之所爲、乃以己手之力、己心之智、我固聰慧、曾移列國之界、虜其貨財、猶如強者傾覆居位之人、
      verse: 13
    - text: 我得列國之貨財、若取諸巢、我畧全地、若拾遺卵、無有鼓翼、啟口鳴噪者也、○
      verse: 14
    - text: 夫斧豈對用斧而斫者自伐乎、鋸豈對運鋸者自矜乎、是猶梃運彼舉之者、杖舉夫非木者、
      verse: 15
    - text: 緣此、萬軍之主耶和華、將使肥者爲瘠、其貨財之下、如爇火而焚、
      verse: 16
    - text: 以色列之光爲火、其聖者爲焰、一日之間、燬其荊棘蒺藜、
      verse: 17
    - text: 爇其茂林腴田之榮華、身心俱滅、勢如病者日漸衰頹、
      verse: 18
    - text: 其林遺木無幾、童穉可記錄之、○
      verse: 19
    - text: 是日也、以色列之遺民、與雅各家免難之人、不復恃擊之者、惟誠賴以色列之聖者耶和華、
      verse: 20
    - text: 維彼遺民、卽雅各之遺民、將歸於大能之上帝、
      verse: 21
    - text: 以色列乎、爾民雖如海沙、而旋歸者僅遺民耳、毀滅已定、由於公義之洋溢也、
      verse: 22
    - text: 蓋萬軍之主耶和華、必行毀滅於全地、斯乃所預定焉、○
      verse: 23
    - text: 萬軍之主耶和華曰、我居錫安之民歟、雖亞述擊爾以梃、加爾以杖、倣乎埃及、爾勿懼之、
      verse: 24
    - text: 歷時無幾、我息怒於爾、則遷怒而滅之、
      verse: 25
    - text: 萬軍之耶和華、將舉鞭擊彼、如昔於俄立磐擊米甸人、將舉梃擊之、如昔於海擊埃及人、
      verse: 26
    - text: 是日也、其負離乎爾肩、其軛釋於爾項、厥軛見折、肥壯故也、○
      verse: 27
    - text: 敵至亞葉、過米磯崙、屯輜重於密抹、
      verse: 28
    - text: 越乎險隘、宿於迦巴、拉瑪震驚、掃羅之基比亞人奔逃、
      verse: 29
    - text: 迦琳女乎、爾其大聲而呼、萊煞人乎、爾其側耳而聽、哀哉亞拿突乎、
      verse: 30
    - text: 瑪得米那奔潰、基柄居民逃匿、
      verse: 31
    - text: 是日駐軍於挪伯、揮手向錫安女之山、卽耶路撒冷之岡也、○
      verse: 32
    - text: 萬軍之主耶和華、必以威烈伐其枝、雄幹見斫、高者降卑、
      verse: 33
    - text: 以鐵斬其叢林、利巴嫩爲力士所毀、
      verse: 34
  - chapter: 11
    verses:
    - text: 耶西之幹、將生萌蘖、其枝結實、由於其根、
      verse: 1
    - text: 耶和華之神必臨之、卽智慧明哲之神、謀畧才能之神、知識與寅畏耶和華之神也、
      verse: 2
    - text: 彼以寅畏耶和華爲悅、不依目見而鞫、不依耳聞而擬、
      verse: 3
    - text: 秉公義以鞫貧乏者、持中正以擬世之謙卑者、以口杖擊斯土、以脣氣殺惡人、
      verse: 4
    - text: 義以束腰、信以束身、
      verse: 5
    - text: 狼與羔羊同居、豹與山羊同臥、稚獅與牛犢肥畜共處、幼童牽之、
      verse: 6
    - text: 牛熊同食、其子共伏、獅將齧芻若牛、
      verse: 7
    - text: 乳哺之嬰、戲玩於蝮穴、方斷乳者、置手於虺窟、
      verse: 8
    - text: 在我聖山、悉無傷害、蓋知耶和華之知識、充乎寰區、若水彌漫於海、○
      verse: 9
    - text: 是日也、耶西之根、立爲萬民之纛、異邦歸附、其駐蹕之所、必有榮焉、○
      verse: 10
    - text: 是日也、主復舉手、救其遺民、使自亞述、埃及、巴忒羅、古實、以攔、示拿、哈馬、及諸海島而歸、
      verse: 11
    - text: 向列邦建纛、集以色列之被逐者、自地四極、聚猶大之離散者、
      verse: 12
    - text: 以法蓮之妒必泯、猶大之敵必絕、以法蓮不妒猶大、猶大不擾以法蓮、
      verse: 13
    - text: 二國西擊非利士之境、虜東方之民、加手於以東及摩押、亞捫族亦順服焉、
      verse: 14
    - text: 耶和華將竭埃及海股、揮手河上、加以烈風、擊之分爲七川、使人著屨以涉、
      verse: 15
    - text: 俾歸自亞述之遺民、得有大路、若以色列出埃及然、
      verse: 16
  - chapter: 12
    verses:
    - text: 是日也、爾將曰、耶和華歟、我稱謝爾、昔爾怒我、今怒已息、且慰藉我、
      verse: 1
    - text: 上帝爲我之拯救、我恃之而無恐、蓋主耶和華、爲我能力、爲我歌頌、爲我之拯救也、
      verse: 2
    - text: 爾曹將於拯救之泉、欣然汲水、
      verse: 3
    - text: 是日爾曰、當稱謝耶和華、呼籲其名、宣其所爲於列邦、稱其名爲崇高、
      verse: 4
    - text: 歌頌耶和華、因其所爲烜赫、宜播揚於寰區、
      verse: 5
    - text: 錫安之居民歟、爾其大聲歡呼、蓋以色列之聖者、於爾中爲大也、
      verse: 6
  - chapter: 13
    verses:
    - text: 亞摩斯子以賽亞、所見論巴比倫之預示、○
      verse: 1
    - text: 建纛童山、揚聲揮手而招之、俾入顯者之門、
      verse: 2
    - text: 我已命我所區別者、召我驕樂之傑士、以洩我忿、
      verse: 3
    - text: 山中喧譁、若民熙攘、諸國會集、厥聲轟闐、萬軍之耶和華、核數軍旅以戰、
      verse: 4
    - text: 彼衆來自遠方、至自天涯、乃耶和華與其忿恚之具、盡滅斯土、○
      verse: 5
    - text: 爾其號泣、蓋耶和華之日伊邇、殄滅自全能者而來、
      verse: 6
    - text: 故衆手將弱、人心俱怯、
      verse: 7
    - text: 彼必驚惶、痛楚愁慘、其痛苦也、若臨產之婦、相顧駭愕、面如火焰、
      verse: 8
    - text: 耶和華之日將至、其勢殘酷、具有忿恚震怒、以致斯土荒蕪、罪人滅於其中、
      verse: 9
    - text: 天星列宿、其光不著、日出而暗、月不揚輝、
      verse: 10
    - text: 我必緣邪慝而罰斯世、因罪愆而懲惡人、止驕者之傲、抑暴者之高、
      verse: 11
    - text: 使人寡於兼金、較俄斐之精金尤少、
      verse: 12
    - text: 萬軍之耶和華忿恚震怒之日、我必使天震動、使地搖撼、離乎其所、
      verse: 13
    - text: 人如被逐之麀、無牧之羊、各歸其族、各奔其地、
      verse: 14
    - text: 遇敵者必被刺、見執者亡於刃、
      verse: 15
    - text: 嬰孩被擲而碎、彼所目擊、其室見刦、其妻被玷、○
      verse: 16
    - text: 我激瑪代人攻之、彼不視銀爲貴、不以金爲悅、
      verse: 17
    - text: 其弓擊殺少壯、不恤胎孕、其目不惜孩提、
      verse: 18
    - text: 巴比倫乃列國中之尊榮、迦勒底人所誇之華美、將若所多瑪蛾摩拉、爲上帝所傾覆、
      verse: 19
    - text: 永無人跡、代無居民、在此、亞拉伯人不張其幕、牧者不臥其羊、
      verse: 20
    - text: 野獸伏於斯、鴟鴞盈其室、鴕鳥棲止於斯、野羊踴躍於斯、
      verse: 21
    - text: 豺狼嗥於第宅、野犬鳴於華宮、其時伊邇、其日不延、
      verse: 22
  - chapter: 14
    verses:
    - text: 耶和華必恤雅各、復選以色列、置於故土、羇旅附之、與雅各家相契合、
      verse: 1
    - text: 列邦引之旋歸、以色列家於耶和華之地、將得之爲僕婢、昔虜之者、爲其所虜、昔制之者、爲其所制、○
      verse: 2
    - text: 耶和華賜爾綏安、脫爾憂患困苦、及人迫爾之重役時、
      verse: 3
    - text: 爾將對巴比倫王作歌曰、殘虐者奚絕乎、強暴者奚息乎、
      verse: 4
    - text: 耶和華折惡人之梃、斷霸者之杖、
      verse: 5
    - text: 彼曾以怒攻諸民、而擊之不已、以恚迫列邦、而莫之能止、
      verse: 6
    - text: 舉世平靖、揚聲謳歌、
      verse: 7
    - text: 松樹與利巴嫩之香柏、因爾而喜曰、自爾傾覆、無人上而伐我、
      verse: 8
    - text: 陰府在下、緣爾震動、迓爾來臨、幽魂卽世間之顯者、因而騷然、列邦諸王、離座而起、
      verse: 9
    - text: 僉謂爾曰、爾亦荏弱似我乎、爾與吾儕相若乎、
      verse: 10
    - text: 爾之威勢琴音、墮於陰府、爾則下鋪以蛆、上被以蟲、
      verse: 11
    - text: 啟明之晨星歟、何自天而隕乎、屈抑列邦者歟、何見斫於地乎、
      verse: 12
    - text: 爾心自謂、我將升天、設位於上帝諸星之上、坐於北極聚會之山、
      verse: 13
    - text: 騰越雲霄、與至上者比擬、
      verse: 14
    - text: 然爾必下陰府、墮於至深之坑、
      verse: 15
    - text: 凡見爾者、必注目諦視曰、使大地震撼、列國聳動、
      verse: 16
    - text: 寰區荒落、城邑傾圮、不令俘虜返故土者、乃斯人耶、
      verse: 17
    - text: 列國諸王、各有陵寢、旣沒猶榮、
      verse: 18
    - text: 惟爾見擲、不入於墓、若被棄之枝、以被刺而死、下於石坑者爲衣、若被踐之屍、
      verse: 19
    - text: 爾不與諸王同葬、因爾敗爾國、殺爾民、惡人之裔、其名永不稱焉、○
      verse: 20
    - text: 緣先人之愆、備戮厥子孫、免其興起而據地、建邑於普世、
      verse: 21
    - text: 萬軍之耶和華曰、我將起而攻之、滅絕巴比倫之名、與其遺民、及其子孫、耶和華言之矣、
      verse: 22
    - text: 使其地爲蝟所據、變爲水澤、掃以滅亡之帚、萬軍之耶和華言之矣、○
      verse: 23
    - text: 萬軍之耶和華誓曰、我所思者必成、我所謀者必驗、
      verse: 24
    - text: 破亞述於我國、蹂躪之於我山、除民之軛、脫負於肩、
      verse: 25
    - text: 是乃所定之旨、行於天下、是乃所伸之手、加於列邦、
      verse: 26
    - text: 萬軍之耶和華、旣定其旨、誰能廢之、旣伸厥手、誰能挽之、○
      verse: 27
    - text: 亞哈斯王崩之年、有斯預示、○
      verse: 28
    - text: 非利士全地歟、勿以擊爾之杖已折而喜、蓋蛇必生虺、虺生飛火蛇、
      verse: 29
    - text: 至貧者得食、窮乏者安臥、惟我以饑殲爾種類、爾之遺民、必見殺戮、
      verse: 30
    - text: 門其號咷、邑其呼喊、非利士全地歟、爾消亡矣、蓋將有煙自北而來、無離其行伍者、
      verse: 31
    - text: 此國之使、何以答之、曰、耶和華建錫安、其貧民託庇於斯焉、
      verse: 32
  - chapter: 15
    verses:
    - text: 論摩押之預示、○一夕之間、摩押之亞珥、傾覆淪亡、一夕之間、摩押之基珥、傾覆淪亡、
      verse: 1
    - text: 彼衆上巴益、往底本、陟崇邱而啼哭、摩押人緣尼波與米底巴而號咷、盡髠其首、悉薙其鬚、
      verse: 2
    - text: 在衢中束麻、在屋頂廣區號咷、涕零不已、
      verse: 3
    - text: 希實本與以利亞利哀呼、聲聞於雅雜、故摩押之武士叫號、中心戰慄、
      verse: 4
    - text: 我心爲摩押而悲哀、其顯者逃往瑣珥、遁至伊基拉施利施亞、登魯希阪而哭泣、在何羅念路、因敗亡而舉哀、
      verse: 5
    - text: 寧琳之水將竭、草枯菜絕、無有青蔥之物、
      verse: 6
    - text: 故攜其所得之財、所藏之寶、以濟柳溪、
      verse: 7
    - text: 哀哭遍於摩押四境、號咷之聲、聞於以基蓮、及於比珥以琳、
      verse: 8
    - text: 底們之水盈以血、我必益底們之災、使獅擊摩押之免難者、及其地之遺民、
      verse: 9
  - chapter: 16
    verses:
    - text: 爾其以羔羊納於斯地之主、自西拉達曠野、至於錫安女之山、
      verse: 1
    - text: 摩押諸女、在亞嫩之津、將若亂飛之鳥、離巢之雛、
      verse: 2
    - text: 爾其設謀行義、亭午施蔭若夜、見逐者當藏匿之、逃遁者勿發覺之、
      verse: 3
    - text: 摩押被逐之人、容與爾居、爾於殘賊者前、爲其庇所、蓋攘奪之人亡、毀滅之事息、蹂躪者滅於斯土、
      verse: 4
    - text: 將有一位、以仁慈而堅立、在大衞幕以忠信坐之者、施行訊鞫、求乎公、急於義、○
      verse: 5
    - text: 摩押驕矜太甚、我嘗聞之矣、亦聞其狂妄、驕矜忿怒、彼之誇詡、乃虛僞也、
      verse: 6
    - text: 故摩押爲摩押而號咷、必皆號咷、爲吉珥哈列設之葡萄餅而哭泣、憂傷不勝、
      verse: 7
    - text: 蓋希實本之田畝疲弊、西比瑪之葡萄萎落、昔其嘉枝、延及雅謝、蔓於曠野、越乎鹽海、今爲列國之主所毀、
      verse: 8
    - text: 故我將體雅謝之哭泣、而哀西比瑪之葡萄、希實本與以利亞利乎、我將以淚濡爾、蓋爾夏穫秋收之際、鼓譟之聲猝至、
      verse: 9
    - text: 懽欣喜樂息於沃壤、謳歌歡呼絕於葡萄園、酒醡無人踐之、收果之讙、我已止之、
      verse: 10
    - text: 是以我腸爲摩押而鳴、我衷爲基珥哈列設而響、有如琴瑟、
      verse: 11
    - text: 摩押覲見、困憊於崇邱、詣其聖所祈禱、亦不蒙允、○
      verse: 12
    - text: 昔耶和華有論摩押之言、
      verse: 13
    - text: 今則曰、三年之內、若傭人之年、摩押之榮、及其衆庶、必見凌辱、所遺無幾、不足算也、
      verse: 14
  - chapter: 17
    verses:
    - text: 論大馬色之預示、○大馬色被廢、不復爲邑、必爲邱墟、
      verse: 1
    - text: 亞羅珥諸邑被棄、爲羣羊牧所、羊臥其中、無人驚之、
      verse: 2
    - text: 以法蓮之保障、大馬色之國祚、亞蘭之遺民、俱必滅絕、若以色列之榮然、萬軍之耶和華言之矣、○
      verse: 3
    - text: 是日也、雅各之榮消減、豐腴之軀瘦瘠、
      verse: 4
    - text: 勢如穫者斂穡、以手刈穗、如人拾遺於利乏音谷、
      verse: 5
    - text: 然尚有遺餘、若搖橄欖、樹杪遺二三顆、茂樹之遠枝、遺四五枚、以色列之上帝耶和華言之矣、
      verse: 6
    - text: 是日也、人將望造之者、其目瞻以色列之聖者、
      verse: 7
    - text: 不望己手所築之壇、不瞻己指所造之物、或木偶、或日像、
      verse: 8
    - text: 是日也、其堅城見棄、若昔於以色列人前、林中山上所遺之處、地盡荒蕪、
      verse: 9
    - text: 蓋爾忘施救之上帝、不憶爾有力之磐石、是以樹藝嘉種、植以異枝、
      verse: 10
    - text: 栽培之時、藩之以籬、侵晨使華、惟於憂深痛極之日、其果云亡、○
      verse: 11
    - text: 噫、衆民喧譁、若海濤之漰渤、列邦衝突、若大水之奔騰、
      verse: 12
    - text: 諸國衝突、若多水之奔騰、惟彼叱之、使之遠遁、如山上之秕穅、爲風驅逐、又如塵土、隨風轉旋、
      verse: 13
    - text: 暮遭恐怖、未及黎明、已歸無有、是乃刦我者之所得、虜我者之所獲、
      verse: 14
  - chapter: 18
    verses:
    - text: 噫、古實河外、鼓翼薨薨之地、
      verse: 1
    - text: 遣使渡海、以葦爲舟、浮水而往、曰、爾曹輕捷之使、宜適某國、其人身偉膚潤、立國以來、有威可畏、其民英勇、蹂躪敵國、其地河派分流、
      verse: 2
    - text: 凡爾居世處地者乎、建纛於山之時、爾其觀之、吹角之際、爾其聽之、
      verse: 3
    - text: 耶和華已諭我曰、予在我之居所、安坐靜觀、如日光之炎熇、秋熱之雲霧、
      verse: 4
    - text: 收穫之先、花時已過、葡萄將熟、彼必以鐮删其枝條、翦其藤蔓、
      verse: 5
    - text: 遺與山之鷙鳥、地之野獸、鷙鳥以之度夏、野獸以之御冬、
      verse: 6
    - text: 是時、其人身偉膚潤、立國以來、有威可畏、其民英勇、蹂躪敵國、其地河派分流之邦、具禮奉於萬軍耶和華寄名之所、卽錫安山也、
      verse: 7
  - chapter: 19
    verses:
    - text: 論埃及之預示、○耶和華乘雲、迅臨埃及、埃及之偶像、必震動於其前、埃及之人民喪膽、
      verse: 1
    - text: 我將激埃及人攻埃及人、兄弟攻兄弟、鄰里攻鄰里、邑攻邑、國攻國、
      verse: 2
    - text: 埃及人心志衰頹、其謀爲我所敗、必詢於偶像、與持呪者、巫覡及術士、
      verse: 3
    - text: 我將委埃及人於殘忍之主、使強暴之王制之、萬軍之主耶和華言之矣、○
      verse: 4
    - text: 海水將絕、河涸而乾、
      verse: 5
    - text: 諸川穢臭、河渠耗竭、蘆葦枯槁、
      verse: 6
    - text: 尼羅河濱草苑、及其田畝、悉遭旱乾、一無所有、
      verse: 7
    - text: 漁人歎息、垂約於河者傷悲、施罟於水者頹敗、
      verse: 8
    - text: 製細枲、織白布者、俱蒙羞恥、
      verse: 9
    - text: 柱石見碎、傭人心憂、○
      verse: 10
    - text: 瑣安之牧伯愚甚、法老有智之謀士、所謀愚蠢、何謂法老曰、我乃哲人之後、前王之胤耶、
      verse: 11
    - text: 爾之智者安在、萬軍之耶和華爲埃及所定者、任其知之以告爾、
      verse: 12
    - text: 瑣安之牧伯爲愚、挪弗之牧伯見惑、埃及支派之屋隅石、引其民於迷途、
      verse: 13
    - text: 耶和華以悖戾之意、雜於其中、俾埃及所爲乖謬、若醉人哇吐之際、步履蹁躚、
      verse: 14
    - text: 埃及首尾、椶枝蘆葦、無一事之可爲、○
      verse: 15
    - text: 是日也、埃及有如婦女、因萬軍之耶和華揮手其上、恐懼戰慄、
      verse: 16
    - text: 猶大國必爲埃及所畏、因萬軍耶和華所定之謀、凡聞道及之者、無不惴恐、○
      verse: 17
    - text: 是日也、埃及將有五邑言迦南方言、且指萬軍之耶和華而誓、其中一邑、稱曰亡城、○
      verse: 18
    - text: 是日也、埃及中央必有一壇、以祭耶和華、邊陲必有一柱、以誌耶和華、
      verse: 19
    - text: 於埃及地、爲萬軍耶和華之兆與證、蓋衆因遭強暴、必呼籲耶和華、彼將遣救者勇者以拯之、
      verse: 20
    - text: 是日也、耶和華必見知於埃及、埃及人識耶和華、以祭以禮而事之、許願於耶和華而酬之、
      verse: 21
    - text: 耶和華必擊埃及、擊之而復醫之、衆則歸附耶和華、彼必聽其所祈而醫之、○
      verse: 22
    - text: 是日也、必有大道、自埃及達亞述、亞述將往埃及、埃及將往亞述、埃及亞述共崇拜焉、○
      verse: 23
    - text: 是日也、以色列埃及亞述、並列爲三、造福斯世、
      verse: 24
    - text: 蓋萬軍之耶和華祝之曰、我民埃及、我手所造之亞述、爲我業之以色列、咸蒙福祉、
      verse: 25
  - chapter: 20
    verses:
    - text: 亞述王撒珥根、遣他珥探往亞實突、攻而破之、
      verse: 1
    - text: 是時耶和華諭亞摩斯子以賽亞曰、往哉、釋爾腰之麻、解爾足之履、彼乃遵命、裸體跣足而行、
      verse: 2
    - text: 耶和華曰、我僕以賽亞三年裸體跣足而行、爲預兆異蹟於埃及古實、
      verse: 3
    - text: 如是、亞述王必將埃及之俘囚、古實之俘虜、引之而去、無論老幼、裸體跣足、顯露其臀、以辱埃及、
      verse: 4
    - text: 彼嘗以古實爲望、以埃及爲榮、必皆驚懼慚怍、
      verse: 5
    - text: 是日也、瀕海之民必曰、我所瞻望、奔赴求助、冀得脫於亞述王者、今乃若此、我儕焉能逃免哉、
      verse: 6
  - chapter: 21
    verses:
    - text: 論海濱原野之預示、○其來也、自曠野可畏之地、勢如南方之狂風、猛然掃過、
      verse: 1
    - text: 慘澹之象、見示於我、欺者行其欺、殘者行其殘、以攔歟、爾其往哉、瑪代歟、爾其圍之、凡彼嗟歎、我盡息之、
      verse: 2
    - text: 我腰痛甚、劬勞若臨產之婦、痛苦而耳無聞、驚懼而目無見、
      verse: 3
    - text: 我心震驚、威烈使我恐怖、黃昏之望、變爲戰慄、
      verse: 4
    - text: 設筵席、置守望、式飲式食、牧伯乎、起而膏盾、
      verse: 5
    - text: 主諭我曰、往置守望、有所見、則以告、
      verse: 6
    - text: 若見軍旅乘馬耦行、並有驢駝成羣、則諦聽之、
      verse: 7
    - text: 其人呼聲若獅、曰、主歟、我旦晝常立於戍樓、永夜見置於巡地、
      verse: 8
    - text: 適有軍旅、乘馬耦行而來、語曰、巴比倫傾圮矣、傾圮矣、其神之雕像、悉毀於地矣、
      verse: 9
    - text: 我被碾之禾、場上之穀乎、我所聞於萬軍之耶和華、以色列之上帝者、已告爾矣、○
      verse: 10
    - text: 論度瑪之預示、○有自西珥呼我曰、守望者歟、夜如何其、守望者歟、夜如何其、
      verse: 11
    - text: 守望者曰、旦將至、夜亦至、欲問則問、其復來乎、○
      verse: 12
    - text: 論亞拉伯之預示、○底但結隊之商旅、爾將宿於亞拉伯之叢林、
      verse: 13
    - text: 提瑪居民攜水迎渴者、以餅迓逃亡、
      verse: 14
    - text: 蓋彼逃於鋒刃、拔出之刀、張挽之弓、兵戎之災、
      verse: 15
    - text: 主諭我曰、期年之內、如傭人之年、基達之榮盡絕、
      verse: 16
    - text: 其執弓之勇土、所遺無幾、以色列之上帝耶和華言之矣、
      verse: 17
  - chapter: 22
    verses:
    - text: 論異象谷之預示、○爾登屋巔、果何爲乎、
      verse: 1
    - text: 充以呼號擾攘之邑、歡樂之城、爾之見殺者、非戮於鋒刃、非亡於戰陳、
      verse: 2
    - text: 爾之民長俱逃、棄弓而遭縛、爾中遠遁而見獲者、悉爲俘囚、
      verse: 3
    - text: 故我曰、爾勿我顧、我將痛哭、勿爲我民女遭滅、強慰藉我、
      verse: 4
    - text: 是乃萬軍之主耶和華、使異象谷起紛擾、遭蹂躪、迷亂之日、城垣傾圮、呼聲徹於山嶽、
      verse: 5
    - text: 以攔屬櫜鞬、戎車騎士隨之、吉珥露盾、
      verse: 6
    - text: 車盈爾之美谷、騎士列於邑門、
      verse: 7
    - text: 猶大之蒙已發、是日爾惟林庫之械是望、
      verse: 8
    - text: 爾見大衞城垣多有缺處、遂使下沼之水、匯於一區、
      verse: 9
    - text: 核數耶路撒冷之第宅、毀其屋宇、葺其城垣、
      verse: 10
    - text: 鑿池於城郭之間、以蓄舊沼之水、然爾未仰望行此事者、未瞻視自昔定此事者、
      verse: 11
    - text: 是日也、萬軍之主耶和華、詔人哭泣哀號、薙髮束麻、
      verse: 12
    - text: 乃見欣喜歡忭、宰牛殺羊、食肉飲酒、曰、毋寧式飲式食、蓋明日死矣、
      verse: 13
    - text: 萬軍之耶和華附耳示我曰、此罪誠不得贖、迨至於死、萬軍之主耶和華言之矣、○
      verse: 14
    - text: 萬軍之主耶和華曰、爾往見掌庫家宰舍伯那曰、
      verse: 15
    - text: 爾在此何爲、又有何人、致爾鑿墓於高處、爲己鑿墓於磐中、鐫琢居所、
      verse: 16
    - text: 耶和華必奮力擲爾於外、加以束縛、
      verse: 17
    - text: 轉爾若丸、投諸廣漠之域、爾貽主室之羞、必死於彼、爾之榮車、亦同在焉、
      verse: 18
    - text: 我將褫爾職、黜爾位、
      verse: 19
    - text: 是日也、我將召我僕希勒家子以利亞敬、
      verse: 20
    - text: 衣以爾衣、束以爾帶、以爾政付其手、使爲耶路撒冷居民、與猶大家之父、
      verse: 21
    - text: 以大衞家之鑰、置於其肩、彼啟則無人閉之、彼閉則無人啟之、
      verse: 22
    - text: 安之如釘、釘於堅處、其位必爲父家之榮、
      verse: 23
    - text: 父家之榮、子息胤嗣、與凡器之小者、自盃至罇、悉懸其上、
      verse: 24
    - text: 萬軍之耶和華曰、是日也、釘於堅處之釘不牢、被擊而墜、懸於其上者見絕、耶和華言之矣、
      verse: 25
  - chapter: 23
    verses:
    - text: 論推羅之預示、○他施羣舟、爾其號咷、推羅荒蕪、罔有第宅、無處可入、自基提地顯之矣、
      verse: 1
    - text: 海濱居民、西頓航海商賈富之者、爾其寂默、
      verse: 2
    - text: 西曷之穀、尼羅之穡、自海而運、爲其所入、彼乃列邦輻輳之區、
      verse: 3
    - text: 西頓歟、爾其愧怍、蓋海之保障曰、我未劬勞、我未生產、未養壯男、未育幼女、
      verse: 4
    - text: 埃及聞此風聲、必因之而痛悼、
      verse: 5
    - text: 爾其遷往他施、海濱居民、亦當號咷、
      verse: 6
    - text: 此乃爾喜樂之邑、建於上古、民之足跡、及於遠方者乎、
      verse: 7
    - text: 推羅嘗贈人以冕、其賈爲牧伯、其商爲世之顯貴、今遇斯事、誰定之者、
      verse: 8
    - text: 萬軍之耶和華定之、以汚諸尊榮、而辱斯世之顯者、
      verse: 9
    - text: 他施女歟、爾其遨遊四方、如尼羅四溢、無所約束、
      verse: 10
    - text: 耶和華舉手於海、震動列國、定命毀迦南之保障、
      verse: 11
    - text: 曰、西頓被虐之處女歟、爾不復歡欣、起往基提、在彼亦不獲安、
      verse: 12
    - text: 試觀迦勒底地、無有居民、亞述人使爲野獸之所、建築戍樓、毀其宮室、使爲邱墟、
      verse: 13
    - text: 他施舟歟、爾其號咷、爾之保障傾圮矣、
      verse: 14
    - text: 是時推羅爲人遺忘者七十年、若一王之期、越七十年、推羅則如妓歌、
      verse: 15
    - text: 爲人遺忘之妓歟、取琴遊城、巧彈疊唱、令人追憶、
      verse: 16
    - text: 旣越七十年、耶和華必眷顧推羅、使復其利、縱欲於天下諸國、
      verse: 17
    - text: 其貨與利、將爲聖於耶和華、不藏不積、爲居於耶和華前者所用、俾得飽食、而衣盛服、
      verse: 18
  - chapter: 24
    verses:
    - text: 耶和華使大地空虛荒蕪、傾而覆之、散其居民、
      verse: 1
    - text: 庶人與祭司、僕與主、婢女與主母、購者與售者、貸人者與貸於人者、取利者與納利者、無不若是、
      verse: 2
    - text: 地將空曠、遍處荒涼、此言耶和華已言之矣、
      verse: 3
    - text: 地悲哀而衰殘、世頹敗而落寞、民中位高者亦頹敗、
      verse: 4
    - text: 地爲居民汚衊、以其犯法律、違典章、背厥永約、
      verse: 5
    - text: 故地亡於咒詛、處其上者干咎、居民被燬、所餘無幾、
      verse: 6
    - text: 新釀悲哀、葡萄衰殘、心懽愉者、無不慨歎、
      verse: 7
    - text: 播鼗之音息、歡忭之聲寂、鼓琴之樂歇、
      verse: 8
    - text: 不復飲酒而歌、飲者以醇醪爲苦、
      verse: 9
    - text: 荒涼之邑傾毀、第宅盡閉、無人得入、
      verse: 10
    - text: 人因乏酒、號呼於衢、喜樂俱晦、境內之歡娛已杳、
      verse: 11
    - text: 城中荒涼、邑門破壞、
      verse: 12
    - text: 地上諸民、將若橄欖之被撼、如摘葡萄之所遺、
      verse: 13
    - text: 彼必揚聲而呼、緣耶和華之威、自海大聲而呼、
      verse: 14
    - text: 是以爾在東隅、當尊榮耶和華、在海中諸島尊榮以色列上帝耶和華之名、○
      verse: 15
    - text: 自地之極、我儕聞歌曰、尊榮歸於義者、惟我曰、吾衰矣、吾衰矣、禍哉我也、欺者行其欺、欺者肆其欺、
      verse: 16
    - text: 地上居民歟、驚駭坎阱機檻、悉臨於爾、
      verse: 17
    - text: 逃於驚駭之聲者、必陷於坎阱、出於坎阱者、必罹於機檻、蓋天啟其牖、地震其基、
      verse: 18
    - text: 地盡破壞、地悉崩裂、地大震撼、
      verse: 19
    - text: 若醉人之蹁躚、如懸榻之動搖、負咎甚重、必遭傾覆、而不復起、○
      verse: 20
    - text: 是日也、耶和華罰居高之諸軍於天、懲在世之列王於地、
      verse: 21
    - text: 咸被拘集、如囚聚於囹圄、禁於監獄、歷日旣久、則必受罰、
      verse: 22
    - text: 維時、月愧怍、日羞慚、因萬軍之耶和華王於錫安山、在耶路撒冷、於長者前顯其榮焉、
      verse: 23
  - chapter: 25
    verses:
    - text: 耶和華歟、爾爲我之上帝、我尊崇爾、頌美爾名、因爾以信以誠、施行奇事、乃爾自古所擬定者、
      verse: 1
    - text: 爾使衞城爲瓦礫、堅城爲邱墟、外族之宮、不復爲邑、永不再建、
      verse: 2
    - text: 是以強盛之民將尊爾、暴國之邑將畏爾、
      verse: 3
    - text: 在強者肆行殘暴、如狂風衝突牆垣之時、爾爲貧窮者之堅城、困乏者難中之保障、狂風中爲避所、炎熱時爲蔭庇、
      verse: 4
    - text: 爾將息外族之喧譁、若去炎蒸於旱地、止強暴之凱歌、若散酷熱於雲影、
      verse: 5
    - text: 萬軍之耶和華、將於此山、爲兆民設肥甘之宴、旨酒之筵、肥甘髓滿、旨酒澄清、
      verse: 6
    - text: 又於此山、盡除蔽萬民之巾、蒙列邦之帕、
      verse: 7
    - text: 滅絕死亡、爰及世世、主耶和華必拭衆面之淚、去其民之辱於天下、耶和華言之矣、○
      verse: 8
    - text: 是日也、將有人曰、此乃我之上帝、我素望之、彼必援我、此乃耶和華、我素望之、因其拯救、歡欣喜樂、
      verse: 9
    - text: 耶和華將按手於此山、惟摩押遭蹂躪、若草芥被踐於糞池、
      verse: 10
    - text: 彼將舒手其中、如泅者舒手以游、惟耶和華必抑其驕傲、去其手之機巧、
      verse: 11
    - text: 毀城垣之高臺、覆而下之、至於塵埃、
      verse: 12
  - chapter: 26
    verses:
    - text: 是日也、在猶大地、人將歌曰、我有堅城、主以拯救爲城爲郭、
      verse: 1
    - text: 其闢諸門、俾守信之義民入焉、
      verse: 2
    - text: 心志堅者、因爾是賴、爾保佑之、備極平康、
      verse: 3
    - text: 宜恆賴耶和華、蓋主耶和華爲永久之磐、
      verse: 4
    - text: 曾降居高之人、毀崇高之邑、覆之於地、墮之於塵、
      verse: 5
    - text: 人足將踐之、貧窮困乏者之步履蹂躪之、
      verse: 6
    - text: 義人之路正直、正直之主、爾平義人之途、
      verse: 7
    - text: 耶和華歟、我於爾行鞫之道企望爾、我心慕爾名與爾誌、
      verse: 8
    - text: 夜間我心戀慕爾、我衷切求爾、蓋爾行鞫於地時、居世之人學義焉、
      verse: 9
    - text: 惡人雖蒙恩施、猶不學義、在於正直之地、尚復橫行、不顧耶和華之威、
      verse: 10
    - text: 耶和華歟、爾手高舉、而彼不視、惟爾爲民熱中、彼將視之而愧、火必燬滅爾敵、
      verse: 11
    - text: 耶和華歟、爾爲我備平康、我之所爲、皆爾爲我爲之、
      verse: 12
    - text: 耶和華我上帝歟、爾之外、曾有他主轄我、今惟依爾、稱道爾名、
      verse: 13
    - text: 彼乃死而不甦、爲幽魂不復起、爾臨而滅之、泯沒其誌、
      verse: 14
    - text: 爾增益斯民、耶和華歟、爾增益斯民、自獲尊榮、恢廓斯土之境、
      verse: 15
    - text: 耶和華歟、彼於難中尋求爾、受爾懲罰、則奉祈禱、
      verse: 16
    - text: 姙婦臨產痛苦、劬勞而號呼、我儕在爾耶和華前、亦猶是耳、
      verse: 17
    - text: 懷姙劬勞、所產若風、未行拯救於地、未生居世之民、
      verse: 18
    - text: 爾之死者將甦、我之屍身盡起、居塵土者、其醒而歌、因爾之露、乃光澤之露也、地將出其幽魂焉、○
      verse: 19
    - text: 我民其來、入爾室、闔爾門、藏匿須臾、以待忿怒之過、
      verse: 20
    - text: 蓋耶和華出於其所、以罰地上居民之罪、地將暴露其血、被殺之人、不復掩蓋、
      verse: 21
  - chapter: 27
    verses:
    - text: 是日也、耶和華以其堅剛且鉅之刃、罰彼鱷魚、卽滑汰之蛇、罰彼鱷魚、卽蟠屈之蛇、並戮海中之龍焉、○
      verse: 1
    - text: 是日也、釀酒之葡萄園、爾其歌之、
      verse: 2
    - text: 我耶和華爲其守者、時加灌漑、晝夜守之、免遭損害、
      verse: 3
    - text: 我不懷怒、任彼荊棘蒺藜、與我爲敵、我往擊之、聚而焚之、
      verse: 4
    - text: 莫若倚我之力、與我和好、尚其與我和好、
      verse: 5
    - text: 日後雅各盤根、以色列萌芽舒蕊、結實充盈於世、○
      verse: 6
    - text: 耶和華擊之、豈若擊彼擊之者乎、其見殺也、豈若殺之者之見殺乎、
      verse: 7
    - text: 昔爾遷之、譴責從輕、東風大作之日、爾以烈風驅之、
      verse: 8
    - text: 雅各之愆得宥、其罪見除之果、在於使壇石糜爛如灰、木偶日像、不復樹立、
      verse: 9
    - text: 堅城荒落、爲見棄之居所、闃寂無人、猶如曠野、牛犢牧於其處、偃臥而齧條肄、
      verse: 10
    - text: 枝枯被折、婦至燃之、斯民不慧、造之者不加矜恤、成之者不施恩惠、○
      verse: 11
    - text: 是日也、耶和華剝其果實、自大河至埃及溪、爾以色列人、一一見拾、
      verse: 12
    - text: 是日也、將吹大角、流亡於亞述境、驅逐於埃及地者、咸來崇拜耶和華、在耶路撒冷之聖山、
      verse: 13
  - chapter: 28
    verses:
    - text: 禍哉、以法蓮醉者高傲之冠冕、及其美飾之殘花、在膏腴山谷之上、其民沉湎於酒、
      verse: 1
    - text: 耶和華備強有力者、若烈雹狂風、大水四溢、力擲之於地上、
      verse: 2
    - text: 以法蓮醉者高傲之冠冕、被踐於足下、
      verse: 3
    - text: 其美飾之殘花、在膏腴山谷之上者、若夏前初熟之無花果、見者觀之、摘於手卽啖之、
      verse: 4
    - text: 是日也、萬軍之耶和華、爲其遺民之榮冕美冠、
      verse: 5
    - text: 爲居位行鞫者公義之神、爲邑門拒敵者之力、
      verse: 6
    - text: 斯人也、以清酒而搖曳、以醇醪而蹁躚、祭司先知、亦以醇醪而搖曳、皆困於酒、以醇醪而蹁躚、見異象則謬解、行審判則顚蹶、
      verse: 7
    - text: 哇吐盈几、無地清潔、
      verse: 8
    - text: 彼曰、此人教誰以智、曉誰以道、豈甫斷乳而離懷者耶、
      verse: 9
    - text: 蓋誡加誡、誡加誡、例加例、例加例、在此些須、在彼些須、○
      verse: 10
    - text: 耶和華將以異脣異舌、語於斯民、
      verse: 11
    - text: 昔謂之曰、撫綏困憊、是乃爾之安息、爾之清爽、惟彼不聽、
      verse: 12
    - text: 故耶和華之言、於彼必誡加誡、誡加誡、例加例、例加例、在此些須、在彼些須、致彼仰躓而見折、陷機而被擒、○
      verse: 13
    - text: 爾曹侮慢、而治耶路撒冷居民者、其聽耶和華之言、
      verse: 14
    - text: 爾曰、我與死亡結約、與陰府訂盟、凶災流行、不及我身、我恃乎欺誑、匿於虛僞、
      verse: 15
    - text: 主耶和華曰、我置石於錫安以爲基、乃經驗寶貴之隅石、其址鞏固、信之者不驚惶、
      verse: 16
    - text: 我將以公爲繩、以義爲準、欺誑之避所、雹必毀之、虛僞之匿所、水必淹之、
      verse: 17
    - text: 爾與死亡所結之約必廢、爾與陰府所訂之盟、必不堅立、凶災流行之時、爾被蹂躪、
      verse: 18
    - text: 每屆流行、必及於爾、朝朝流行、無間晝夜、明曉斯道、惟有悚惶、
      verse: 19
    - text: 榻短不能舒體、被狹不能蔽身、
      verse: 20
    - text: 蓋耶和華興起、如在毘拉心山、震怒如在基遍谷、以行其事、其事非常、且成其功、其功奇異、
      verse: 21
    - text: 故勿侮慢、恐縲絏加嚴、蓋我聞毀滅之命、將行於天下、由於萬軍之主耶和華焉、○
      verse: 22
    - text: 宜傾聽我聲、靜聆我言、
      verse: 23
    - text: 耕而播種者、豈日服於耕乎、豈恆墾而耙其土乎、
      verse: 24
    - text: 旣平其地、豈不播小茴香、布大茴香、豈不種小麥於隴、麰麥於畦、麤麥於畔乎、
      verse: 25
    - text: 蓋其上帝示以隨宜、而教誨之、
      verse: 26
    - text: 小茴香非撲以利器、大茴香非碾以車輪、乃以梃擊小茴香、以杖打大茴香、
      verse: 27
    - text: 若夫五穀、豈軋而碎之乎、非也、不恆撲之、雖以車輪碾之、馬蹄踐之、亦不之碎、
      verse: 28
    - text: 此亦出自萬軍之耶和華、其謀奧妙、其智超奇、
      verse: 29
  - chapter: 29
    verses:
    - text: 噫、亞利伊勒、亞利伊勒、大衞張幕之邑歟、任爾年復一年、節期周流、
      verse: 1
    - text: 我必困苦亞利伊勒、使有哀哭悲慘、然於我仍爲亞利伊勒、
      verse: 2
    - text: 我將立營圍爾、築壘困爾、建臺攻爾、
      verse: 3
    - text: 爾必卑降、自地而言、語音喃喃、出於塵埃、有若巫覡、自土地塵埃中、唧唧而語、
      verse: 4
    - text: 爾敵之衆、將如纖塵、強暴之多、將如飛糠、其事成於俄頃、
      verse: 5
    - text: 萬軍之耶和華、將以霹靂、地震轟聲、旋風狂飇、焚燬之火臨之、
      verse: 6
    - text: 凡列邦之衆、擊亞利伊勒、攻其保障而苦之者、將如夢寐、若夜間之幻象、
      verse: 7
    - text: 又如飢者夢食、醒而枵腹、渴者夢飲、醒而困憊、其心仍有所欲、列邦之衆攻錫安山者、亦若是也、○
      verse: 8
    - text: 爾其愕然驚異、瞀然目盲、沈醉不因清酒、蹁躚非以醇醪、
      verse: 9
    - text: 蓋耶和華以沉睡之神注爾、閉爾之目、卽先知也、蒙爾之首、卽先見也、
      verse: 10
    - text: 所有啟示、於爾則爲緘封之書、或付於識字者曰、請讀之、曰、不能、緘封故也、
      verse: 11
    - text: 或付於不識字者曰、請讀之、曰、我不識字也、○
      verse: 12
    - text: 主曰、斯民以口親我、以脣尊我、而心則遠我、彼之畏我、乃從人所授之命耳、
      verse: 13
    - text: 故我將行奇事於斯民、奇之最奇、智者亡其智、聰者蔽其聰、○
      verse: 14
    - text: 深匿其謀於耶和華前、行事於暗者曰、誰見我、誰識我、禍哉斯人、
      verse: 15
    - text: 異哉、爾之乖戾也、豈可視陶人若泥乎、受造之物、豈可論造之者曰、彼未造我、被摶之器、豈可論摶之者曰、彼無聰明、○
      verse: 16
    - text: 歷時無幾、利巴嫩非變爲良田、良田非稱爲叢林乎、
      verse: 17
    - text: 是日也、聾者得聞書言、瞶者之目、自幽暗晦冥而得見、
      verse: 18
    - text: 卑微之輩、因耶和華而增歡欣、貧乏之人、緣以色列之聖者而得喜樂、
      verse: 19
    - text: 蓋強暴者已滅、侮慢者已亡、乘機爲惡者盡絕、
      verse: 20
    - text: 彼以言罪人、設機檻以陷邑門督過者、以虛事屈義人、
      verse: 21
    - text: 是以贖亞伯拉罕之耶和華、論雅各家曰、雅各今不懷慚、其容亦不失色、
      verse: 22
    - text: 惟彼諸子、見我手所作於其中、則必以我名爲聖、尊崇雅各之聖者、敬畏以色列之上帝、
      verse: 23
    - text: 中心昏謬者得聰慧、怨尤者受教誨焉、
      verse: 24
  - chapter: 30
    verses:
    - text: 耶和華曰、悖逆之子、設謀不由我意、結約不依我神、致罪加罪、
      verse: 1
    - text: 起往埃及、未請示於我口、惟以法老爲保障、託埃及之蔭庇、禍哉其人、
      verse: 2
    - text: 法老之保障、必爲爾之羞辱、埃及之蔭庇、必爲爾之愧恥、
      verse: 3
    - text: 彼之牧伯已在瑣安、使者已至哈內斯、
      verse: 4
    - text: 必因其民不能裨益、而懷羞恥、斯民不爲輔助、不爲裨益、乃爲愧爲辱也、○
      verse: 5
    - text: 論南方牲畜之預示、○經歷艱難困苦之域、其地出牝獅牡獅、蝮蛇飛火蛇、載其輜重於驢背、負其貨財於駝峯、以饋不能益己之民、
      verse: 6
    - text: 埃及之助、虛僞無益、故名之曰拉哈伯、兀坐不動、○
      verse: 7
    - text: 爾其往至民前、錄之於簡、筆之於書、以傳於後、永世靡曁、
      verse: 8
    - text: 此乃悖逆之民、言誑之子、不聽耶和華之訓、
      verse: 9
    - text: 謂先見曰、無庸先見、謂先知曰、勿以正直相示、以婉言語我、以虛誕告我、
      verse: 10
    - text: 舍其路、離其途、使以色列之聖者、不復在於我前、
      verse: 11
    - text: 故以色列之聖者曰、爾輕視斯言、惟暴虐乖戾是恃、
      verse: 12
    - text: 爾之罪愆、若高垣將傾、凸而有隙、俄頃之間、突然而圮、
      verse: 13
    - text: 必見破壞、猶陶器之被毀、碎之弗惜、不得一片、用以取火於爐、汲水於井、
      verse: 14
    - text: 主耶和華、以色列之聖者曰、爾之得救、在於回轉安處、爾之得力、在於寧靜信賴、惟爾不欲、
      verse: 15
    - text: 爾曰、不然、我將乘馬而奔、故爾必奔、又曰、我乘迅疾之騎、故追爾者亦迅疾焉、
      verse: 16
    - text: 一人叱咤、而千人逃、五人叱咤、而衆人遁、迨爾所遺、如山巔之竿、嶺上之旌、
      verse: 17
    - text: 然耶和華必姑待以惠爾、居崇高以恤爾、蓋耶和華乃公義之上帝、凡望之者、咸蒙福祉、○
      verse: 18
    - text: 斯民必居於錫安、在耶路撒冷、不復哭泣、主必因爾呼籲、施恩於爾、有聞斯應、
      verse: 19
    - text: 主雖供爾以患難之餅、與艱苦之水、而爾師傅不復藏匿、爾必目覩之、
      verse: 20
    - text: 爾或偏於左、偏於右、耳中必聞有聲、在爾後曰、此乃道路、爾其由之、
      verse: 21
    - text: 爾必衊爾雕像所飾之銀、鑄像所包之金、擲之若穢物、謂之曰去、
      verse: 22
    - text: 爾播種於地、主必降雨、賜爾田產之糧、旣阜且豐、是日爾之羣畜、必牧於廣苑、
      verse: 23
    - text: 耕田牛驢、必食佳穀、淨以鍫杈、加之以鹽、
      verse: 24
    - text: 大行殺戮之日、臺榭傾圮之時、高山峻嶺、各有澗溪流川、
      verse: 25
    - text: 耶和華裹其民之創、醫其扑傷之日、月光皎若日光、日光加以七倍、如七日之朗曜、○
      verse: 26
    - text: 耶和華之名自遠方而來、烈怒炎炎、濃煙上騰、口盈忿氣、舌如烈火、
      verse: 27
    - text: 其氣如河漲溢、高及於項、以盪滅之篩篩萬國、導諸民於迷途、若以勒拑其口、
      verse: 28
    - text: 爾將謳歌、如守聖節之夕、中心歡樂、如人吹笛而赴耶和華之山、詣以色列之磐、
      verse: 29
    - text: 耶和華必令人聞其威聲、且見其臂力、及忿怒、烈火、暴雨、巨風、冰雹、
      verse: 30
    - text: 亞述因聞耶和華之聲而恐惶、彼必以其杖擊之、
      verse: 31
    - text: 耶和華每以所定之杖擊之、人則擊鼓彈琴、彼必揮拳、戰而攻之、
      verse: 32
    - text: 蓋陀斐特設自古昔、爲王而備、深之廣之、積多薪、蓄以火、耶和華之氣、若硫磺之流而燃之、
      verse: 33
  - chapter: 31
    verses:
    - text: 彼往埃及求助、恃其車馬之衆、驍騎之強、不仰望以色列之聖者、不尋求耶和華、禍哉其人、
      verse: 1
    - text: 然耶和華亦有明智、必降災禍、不食其言、必興起以攻作惡之家、與助惡之輩、
      verse: 2
    - text: 埃及族、人也、非神也、其馬、肉也、非靈也、迨耶和華舉手、則助者躓、受助者仆、同歸滅亡、
      verse: 3
    - text: 耶和華諭我曰、譬彼壯獅稚獅、護食而吼、雖召羣牧攻之、究不以其呼聲而懼、不以其鼓譟而伏、如是、萬軍之耶和華必蒞臨、戰於錫安山、及其峻嶺、
      verse: 4
    - text: 譬彼飛鳥、迴翔顧雛、如是、萬軍之耶和華、必扞衞耶路撒冷、護庇而拯救之、踰越而保存之、
      verse: 5
    - text: 以色列人歟、昔爾逆之已甚、今其歸之、
      verse: 6
    - text: 是日也、人必各棄其金銀之偶像、卽己手所造、以干罪者、
      verse: 7
    - text: 亞述必見仆於刃、非由於人、被吞於刃、非由於衆、彼必因刃而遁、而其少壯服役作苦、
      verse: 8
    - text: 其磐石因驚惶而廢、其牧伯緣旌旆而懼、有火在錫安、有爐在耶路撒冷之耶和華言之矣、
      verse: 9
  - chapter: 32
    verses:
    - text: 將有一王以義而王、牧伯以公爲治、
      verse: 1
    - text: 其人若逃狂風之所、若避暴雨之區、若川流之水、在旱乾之處、若巨磐之蔭、在困人之地、
      verse: 2
    - text: 見者目不瞀、聽者耳必聰、
      verse: 3
    - text: 心躁者通乎知識、口吃者暢於言辭、
      verse: 4
    - text: 愚魯者不復稱高明、慳吝者不復稱慷慨、
      verse: 5
    - text: 蓋愚魯者出言愚昧、心懷妄爲、致行邪僻、謬言以逆耶和華、使飢者枵腹、渴者絕飲、
      verse: 6
    - text: 慳吝之徒、其術邪惡、其謀詭譎、以誑言滅卑者、害正言之貧人、
      verse: 7
    - text: 惟高明者所謀高明、恆處高明、○
      verse: 8
    - text: 爾安逸之婦歟、起聽我聲、爾無慮之女歟、傾聽我言、
      verse: 9
    - text: 歷有年餘、無慮之婦、必將驚擾、因葡萄無所獲、穀實無可收、
      verse: 10
    - text: 安逸之婦、爾其戰慄、無慮之女、爾其驚擾、解衣裸體、腰束以麻、
      verse: 11
    - text: 將因嘉美之田疇、繁實之葡萄、而椎厥胸、
      verse: 12
    - text: 我民之田、歡娛之邑、喜樂之第、徧生荊棘蒺藜、
      verse: 13
    - text: 宮闕荒涼、邑衆離散、山莊戍樓、永爲窟穴、野驢悅其地、羣畜牧其間、
      verse: 14
    - text: 迨神自上臨我、曠野變爲良田、良田稱爲叢林、
      verse: 15
    - text: 正直處於曠野、公義居於良田、
      verse: 16
    - text: 義之功乃和、義之效乃安與信、迄於永世、
      verse: 17
    - text: 我民將居綏安之宅、穩固之室、清靜憩息之所、
      verse: 18
    - text: 維彼叢林、必雨雹而摧之、維彼城邑、必盡毀而下之、
      verse: 19
    - text: 爾曹播種諸水之濱、驅牛驢於彼者、福矣、
      verse: 20
  - chapter: 33
    verses:
    - text: 未被虐而虐人、未被欺而欺人、禍哉其人、爾虐人甫畢、則被虐、爾欺人甫畢、則被欺、
      verse: 1
    - text: 耶和華歟、施恩於我、我仰望爾、每晨爲我臂助、難中爲我拯救、
      verse: 2
    - text: 聞厥喧譁、衆民逃遁、爾旣興起、列邦渙散、
      verse: 3
    - text: 爾之貨財被掠、若螣食禾、人趨赴之、如蝗之躍、
      verse: 4
    - text: 耶和華乃至上、居於崇高、以公以義、徧滿錫安、
      verse: 5
    - text: 爾之時日、必享綏安、拯救智慧、知識俱富、寅畏耶和華、爲爾之寶、○
      verse: 6
    - text: 民中之傑、哀號於外、求成之使、哭泣悲傷、
      verse: 7
    - text: 通衢荒寂、行旅絕迹、敵爽盟約、藐視城邑、不顧人民、
      verse: 8
    - text: 此地愁慘頹敗、利巴嫩慚怍枯槁、沙崙成爲荒野、巴珊迦密、林木凋殘、
      verse: 9
    - text: 耶和華曰、我今崛起、我今勃興、我今高舉、
      verse: 10
    - text: 爾將孕秕穅、產草芥、爾氣乃火、焚燬己身、
      verse: 11
    - text: 列邦如被焚之灰、猶已刈之荊棘、見燬於火、○
      verse: 12
    - text: 我之行爲、遠者宜聞之、我之能力、近者宜識之、
      verse: 13
    - text: 錫安之罪人恐懼、不虔之輩戰慄、曰、我儕孰能與烈火同居、與不滅之火並處、
      verse: 14
    - text: 惟行義而言正、鄙視悖入之利、揮手不受賄賂、塞耳不聽流血之謀、閉目不覩邪惡之事、
      verse: 15
    - text: 其人必居崇高、磐石之固、爲其保障、其糧不絕、其水不乏、○
      verse: 16
    - text: 君王之榮、爾將目覩、疆域之廣、爾必見之、
      verse: 17
    - text: 爾追憶已往之危懼、意謂會計者安在、權衡者安在、核計戍樓者安在、
      verse: 18
    - text: 強悍之民、辭旨深邃、爾所不明、鴃舌之語、爾所不通、不復見之、
      verse: 19
    - text: 試觀於錫安、我守節期之邑、爾目將見耶路撒冷爲安居之所、不遷之幕、其橛永不拔、其索皆不斷、
      verse: 20
    - text: 耶和華在彼顯其威嚴、與我相偕、有若大河巨川、無舟楫往來、無艨艟經過、
      verse: 21
    - text: 蓋鞫我者耶和華、授律者耶和華、君我者耶和華、彼必救我、
      verse: 22
    - text: 惟今爾舟之纜悉解、桅底不能固、風帆不能揚、掠物衆多而被分、跛者取其財、
      verse: 23
    - text: 時至、居民不曰余病矣、寓其中者、愆尤得赦焉、
      verse: 24
  - chapter: 34
    verses:
    - text: 列邦歟、爾其就而聽之、萬民歟、爾其聆之、世與充其間者、地與凡所產者、咸宜聽焉、
      verse: 1
    - text: 蓋耶和華怒乎列邦、忿其全軍、俾歸淪亡、付之殺戮、
      verse: 2
    - text: 死者見擲、尸腥上騰、血漬諸山、
      verse: 3
    - text: 天象俱消、天卷若卷、萬象凋殘、若葡萄葉之墮、若無花果樹枯葉之隕、
      verse: 4
    - text: 我刃足飲於天、將臨以東、及我所詛之民、而審鞫之、
      verse: 5
    - text: 耶和華之刃盈以血、潤以脂、卽羔羊山羊之血、牡羊腎之脂、緣耶和華有祀事於波斯拉、行大戮於以東地、
      verse: 6
    - text: 野牛與犢、以及牡牛、同就死地、其地因血而醉、其土因脂而腴、
      verse: 7
    - text: 蓋耶和華有復仇之日、爲錫安之故、有報施之年、
      verse: 8
    - text: 以東諸溪變爲瀝青、土壤化爲硫磺、其地成爲已燃之瀝青、
      verse: 9
    - text: 晝夜不熄、恆久煙騰、歷代荒蕪、無人經過、迄於永世、
      verse: 10
    - text: 鵜鶘毛蝟居之、鴟鴞烏鴉棲之、耶和華將於其上、施以混沌之繩、空曠之準、
      verse: 11
    - text: 召其顯者嗣國、而乏其人、牧伯歸於無有、
      verse: 12
    - text: 荊榛生於宮闕、蒺藜枳棘殖於堅城、爲野犬之穴、鴕鳥之苑、
      verse: 13
    - text: 野獸與豺狼相遇、野羊呼其同儕、魑魅據爲憩所、
      verse: 14
    - text: 箭蛇穴之、涵淹卵育、聚子腹下、鷙鳥羣集、雌雄匹配、
      verse: 15
    - text: 爾其察耶和華之書而誦之、在此罔缺、無有不偶、耶和華口已命之、其神已集之、
      verse: 16
    - text: 耶和華爲之掣籤、親手以繩分予之、永爲彼有、歷世居之、
      verse: 17
  - chapter: 35
    verses:
    - text: 曠野旱地、必將歡樂、沙漠欣喜、若玫瑰之舒蕊、
      verse: 1
    - text: 其花茂盛、喜樂謳歌、必得利巴嫩之榮、迦密沙崙之美、將見耶和華之榮耀、我上帝之高美、○
      verse: 2
    - text: 宜堅痿弱之手、固顫動之膝、
      verse: 3
    - text: 告心怯者曰、強乃志、勿畏葸、爾之上帝、將以復仇而臨、行上帝之復仇、彼必至而救爾、
      verse: 4
    - text: 維時、瞽者目啟、聾者耳通、
      verse: 5
    - text: 跛者如鹿踴躍、瘖者鼓舌謳歌、有水湧於曠野、有河流於沙漠、
      verse: 6
    - text: 炎熱之沙磧、變爲池沼、旱乾之土宇、遍有源泉、野犬棲止之所、必有草萊蘆葦、
      verse: 7
    - text: 將有大道、稱爲聖路、不潔之輩、弗克經行、惟爲主民所備、行是路者、雖愚不迷、
      verse: 8
    - text: 在彼無獅、猛獸不登其上、人弗之遇、惟蒙贖者履之、
      verse: 9
    - text: 耶和華所救者必歸、謳歌而至錫安、其首永戴喜樂、咸得愉悅懽忭、憂戚欷歔、悉歸烏有、
      verse: 10
  - chapter: 36
    verses:
    - text: 希西家王十四年、亞述王西拿基立、上攻猶大諸堅城取之、
      verse: 1
    - text: 遣拉伯沙基統率大軍自拉吉至耶路撒冷、攻希西家王、立於上沼之溝旁、漂工田之大路、
      verse: 2
    - text: 希勒家子家宰以利亞敬、與繕寫舍伯那、及亞薩子史官約亞、俱出見之、
      verse: 3
    - text: 拉怕沙基謂之曰、其告希西家、大王亞述王云、爾所恃者何耶、
      verse: 4
    - text: 爾言有謀有勇、足以爲戰、我則謂此乃虛語耳、爾今恃誰而叛我、
      verse: 5
    - text: 爾恃埃及、彼乃折葦之杖、人若賴之、必刺其手、凡恃埃及王法老者若是、
      verse: 6
    - text: 若告我曰、我恃我之上帝耶和華、希西家非廢其崇邱與壇、命猶大及耶路撒冷人、於此一壇崇拜乎、
      verse: 7
    - text: 今請以質、予我主亞述王、若能備斯騎馬者、我則予爾馬二千、
      verse: 8
    - text: 不然、曷能禦我主之僕、軍長至微之一、豈恃埃及、得其車騎耶、
      verse: 9
    - text: 今我上攻此地而滅之、豈無耶和華之旨乎、耶和華乃命我曰、上攻此地而滅之、○
      verse: 10
    - text: 以利亞敬與舍伯那約亞、謂拉伯沙基曰、請以亞蘭方言語爾僕、我儕識之、勿以猶大方言、使城上之民聞之、
      verse: 11
    - text: 拉伯沙基曰、我主遣我、豈以此言僅告爾主及爾乎、非亦告坐於城上、將同爾食己矢、飲己溺之人乎、
      verse: 12
    - text: 拉伯沙基遂立、用猶大方言、大聲呼曰、爾曹其聽大王亞述王之言、
      verse: 13
    - text: 王曰、勿爲希西家所欺、彼不能救爾、
      verse: 14
    - text: 勿聽希西家使爾恃耶和華曰耶和華必救我、此城必不付於亞述王手、
      verse: 15
    - text: 勿聽希西家、蓋亞述王曰、爾當與我修好、出而降我、則可各食己之葡萄、及無花果、各飲己井之水、
      verse: 16
    - text: 迨我來遷爾至一地、如爾故土、有穀有酒、有食品、有葡萄園、
      verse: 17
    - text: 爾其愼之、免受希西家之勸曰、耶和華必救我儕也、夫列邦之神、有一曾拯其國、脫於亞述王手乎、
      verse: 18
    - text: 哈馬亞珥拔之神安在、西法瓦音之神安在、凡此、曾拯撒瑪利亞脫於我手乎、
      verse: 19
    - text: 列邦之神、誰拯其國脫於我手、耶和華能拯耶路撒冷脫於我手乎、
      verse: 20
    - text: 衆默然、不答一詞、蓋王命勿答之、
      verse: 21
    - text: 希勒家子家宰以利亞敬、與繕寫舍伯那、及亞薩子史官約亞、自裂其衣、詣希西家、以拉伯沙基言告之、
      verse: 22
  - chapter: 37
    verses:
    - text: 希西家王聞之、自裂其衣、披麻入耶和華室、
      verse: 1
    - text: 遣家宰以利亞敬、繕寫舍伯那、及祭司之長者、俱披麻、往見亞摩斯子先知以賽亞、
      verse: 2
    - text: 謂之曰、希西家云、今乃急難譴責羞辱之日、子臨產、而無力出之、
      verse: 3
    - text: 亞述王遣拉伯沙基侮維生之上帝、爾上帝耶和華或聞其言、加以譴責、請爾爲此遺民祈禱、
      verse: 4
    - text: 希西家王之臣僕、遂詣以賽亞、
      verse: 5
    - text: 以賽亞謂之曰、其告爾主曰、耶和華云、爾聞亞述王臣僕侮我之言、勿懼、
      verse: 6
    - text: 我將以靈置於其衷、俾其聞風、而歸故土、在彼使仆於刃、○
      verse: 7
    - text: 拉伯沙基聞亞述王已去拉吉、遂返、遇其適攻立拿、
      verse: 8
    - text: 亞述王聞古實王特哈加出、欲與之戰、乃遣使見希西家曰、
      verse: 9
    - text: 當告猶大王希西家云、爾所恃之上帝、謂耶路撒冷必不付於亞述王手、爾勿爲其所欺、
      verse: 10
    - text: 亞述列王之待諸國、施行翦滅、爾旣聞之、而爾能得免乎、
      verse: 11
    - text: 我祖所滅之邦、若歌散、哈蘭、利色、及居提拉撒之伊甸族、彼之諸神、曾救之乎、
      verse: 12
    - text: 哈馬王、亞珥拔王、西法瓦音邑之王、希拿王、以瓦王、均安在哉、
      verse: 13
    - text: 希西家自使者手、接書讀之、遂上耶和華室、展於耶和華前、
      verse: 14
    - text: 禱耶和華曰、
      verse: 15
    - text: 居基路伯上、萬軍之耶和華、以色列之上帝歟、天下萬國、惟爾爲上帝、天地爲爾所造、
      verse: 16
    - text: 耶和華歟、側耳而聽、耶和華歟、啟目而視、西拿基立遣使侮維生之上帝、請聽其言、
      verse: 17
    - text: 耶和華歟、亞述列王毀滅列邦、荒其土地、誠有此事、
      verse: 18
    - text: 投其神於火、蓋其神非神、乃木石、人手所造、故得而毀滅之、
      verse: 19
    - text: 我之上帝耶和華歟、拯我脫於其手、俾天下萬國、咸知惟爾爲耶和華、○
      verse: 20
    - text: 亞摩斯子以賽亞、遣人告希西家曰、以色列之上帝耶和華云、爾以亞述王西拿基立故、而禱於我、
      verse: 21
    - text: 耶和華指亞述王云、錫安之處子藐視爾、姍笑爾、耶路撒冷女向爾搖首、
      verse: 22
    - text: 爾所侮所謗者爲誰、向誰揚爾聲、高爾目、乃以色列之聖者也、
      verse: 23
    - text: 爾藉臣僕侮主、曰我率衆車陟於山巔、至利巴嫩之深處、伐其香柏之高者、松木之美者、將入其境之極處、卽腴壤之森林、
      verse: 24
    - text: 我已掘地而飲水、將以足掌涸竭埃及之河、
      verse: 25
    - text: 耶和華曰、爾豈未聞我於元始所爲、上古所定、今則成之、使爾毀堅城爲瓦礫、
      verse: 26
    - text: 故其居民力微、驚惶羞愧、如田草、如青蔬、如屋上之草、如未長之禾、
      verse: 27
    - text: 爾之居處、爾之出入、及向我之暴怒、我悉知之、
      verse: 28
    - text: 因爾向我暴怒、及爾狂傲之聲、達於我耳、我必置鈎於爾鼻、置勒於爾口、使循原途而返、
      verse: 29
    - text: 希西家乎、必有其徵、今歲食田所自生者、明年食其所復生者、迨及三年、可稼可穡、植葡萄園、而食其果、
      verse: 30
    - text: 猶大家免難之遺民、必下盤根、而上結實、
      verse: 31
    - text: 將有遺民出自耶路撒冷、免難之人出自錫安山、萬軍之耶和華熱中、必成斯事、
      verse: 32
    - text: 故耶和華指亞述王曰、彼必不至此城、不射一矢於彼、不執干至其前、不築壘以攻之、
      verse: 33
    - text: 必循原途而返、不至此城、耶和華言之矣、
      verse: 34
    - text: 蓋我爲己、及我僕大衞故、必扞衞此城、以拯救之、○
      verse: 35
    - text: 維時、耶和華之使者出、在亞述營、擊其人十八萬五千、晨起視之、乃屍而已、
      verse: 36
    - text: 亞述王西拿基立遂去而返、居於尼尼微、
      verse: 37
    - text: 崇拜其神於尼斯洛廟時、其子亞得米勒與沙利色、以刃弒之、遁於亞拉臘地、其子以撒哈頓嗣位、
      verse: 38
  - chapter: 38
    verses:
    - text: 維時、希西家遘疾瀕死、亞摩斯子先知以賽亞來見之、曰、耶和華云、爾當處置家事、蓋爾必死、不得生存、
      verse: 1
    - text: 希西家面壁、禱耶和華曰、
      verse: 2
    - text: 耶和華歟、求爾垂念、我在爾前、行爲誠實、心志專一、行爾所悅、遂哭甚哀、
      verse: 3
    - text: 耶和華諭以賽亞曰、
      verse: 4
    - text: 往告希西家曰、爾祖大衞之上帝耶和華云、我已聞爾禱、見爾淚、必增爾壽十五年、
      verse: 5
    - text: 且救爾與此城、脫於亞述王手、扞衞此城、
      verse: 6
    - text: 耶和華必成所言、有其徵焉、
      verse: 7
    - text: 亞哈斯日晷已進之影、我將使之退十度、於是已進之日、循晷而退十度、○
      verse: 8
    - text: 猶大王希西家遘疾旣愈、乃筆之曰、
      verse: 9
    - text: 我嘗自謂、我日當午、將入陰府之門、絕我餘齡、
      verse: 10
    - text: 又曰、我將於生存之地、不復見耶和華、與幽魂同處、不再見世人、
      verse: 11
    - text: 我室被撤而遷移、若牧者之帳幕、我捲我生、若織者之捲布、爾必斷我於機、旦夕終我之命、
      verse: 12
    - text: 我靜默至旦、爾折我骨若獅、旦夕終我之命、
      verse: 13
    - text: 我之呢喃、如燕如鶴、我之哀鳴、有若班鳩、瞻望目疲、耶和華歟、我遭愁苦、爾其保余、
      verse: 14
    - text: 我尚何言、彼語我者、已成之矣、因我中心之苦、必以謙遜度我餘年、
      verse: 15
    - text: 主歟、人之生也在此、我神之存在此、爾其醫我、使我得生、
      verse: 16
    - text: 我遭痛苦、致獲平康、爾因愛我魂、出我於淪亡之坑坎、擲我罪於爾後、
      verse: 17
    - text: 陰府不能頌美爾、死亡不能讚揚爾、入坑坎者、不得望爾之誠實、
      verse: 18
    - text: 惟生者始頌美爾、如我今日然、爾之誠實、父示於子、
      verse: 19
    - text: 耶和華將拯救我、故我儕畢生絃歌於耶和華室、○
      verse: 20
    - text: 以賽亞曾曰、取一無花果餅爲膏、置於瘡痍必愈、
      verse: 21
    - text: 希西家曰、我登耶和華室、有何徵乎、
      verse: 22
  - chapter: 39
    verses:
    - text: 維時、巴比倫王、巴拉但子米羅達巴拉但、聞希西家遘疾而愈、致書饋禮、
      verse: 1
    - text: 希西家因使者而悅、以其府庫之寶物、金銀、香品、寶膏、與武庫之器械、及所藏之寶物、悉示之、凡宮闈曁全國所有者、無不示之、
      verse: 2
    - text: 先知以賽亞詣希西家王曰、斯人何言、奚自而來、希西家曰、來自遠方、卽巴比倫也、
      verse: 3
    - text: 曰、彼於爾室、所見何物、希西家曰、凡我室中所有、彼悉觀之、我之寶藏、無不示之、
      verse: 4
    - text: 以賽亞曰、宜聽萬軍耶和華之言、
      verse: 5
    - text: 其日將至、爾室中所有者、與爾列祖至今所積者、必遷至巴比倫、不遺一物、耶和華言之矣、
      verse: 6
    - text: 爾所生諸子中、必有被虜、在巴比倫王宮爲宦豎、
      verse: 7
    - text: 希西家謂以賽亞曰、爾所傳耶和華之言善矣、又曰、蓋我尚存之日、必得綏安穩固、
      verse: 8
  - chapter: 40
    verses:
    - text: 爾之上帝曰、爾其慰藉、慰藉我民、
      verse: 1
    - text: 以善言慰耶路撒冷、告以彼之戰事已終、其罪已赦、因諸愆尤、倍受責罰於耶和華之手、○
      verse: 2
    - text: 有聲呼云、在於曠野、備耶和華之道、在於荒墟、治我上帝之徑、
      verse: 3
    - text: 諸谷填之、山阜卑之、崎嶇平之、坎坷治之、
      verse: 4
    - text: 耶和華將顯其榮、凡有血氣者、皆得見之、耶和華口言之矣、
      verse: 5
    - text: 有聲曰、當號呼、曰、我呼云何、曰、凡有血氣者如草、其美容如田野之花、
      verse: 6
    - text: 草枯花凋、蓋耶和華以氣噓之、斯民誠如草也、
      verse: 7
    - text: 草枯花凋、惟我上帝之言永存、○
      verse: 8
    - text: 以嘉音報於錫安者、其陟高山、以嘉音報於耶路撒冷者、其揚厥聲、力揚之、勿畏葸、告猶大諸邑云、觀爾上帝、
      verse: 9
    - text: 主耶和華將蒞臨、施厥大能、手握重權、加以賞賚、行其報施、
      verse: 10
    - text: 如牧飼羊、手集羔羊、而抱於懷、徐導哺乳之牝羊、○
      verse: 11
    - text: 誰掬掌以測海、布指以度天、斗量塵寰、權山衡嶽、
      verse: 12
    - text: 誰度耶和華之心、爲其謀士、而訓迪之、
      verse: 13
    - text: 誰與參議、誰爲其師、訓以智慧、誨以公正之途、導以通達之路、
      verse: 14
    - text: 其視列國、若器中之滴水、若衡上之微塵、其移島嶼、若徙纖微之物、
      verse: 15
    - text: 欲獻燔祭、利巴嫩林不足以焚、其中百獸不敷厥用、
      verse: 16
    - text: 在於其前、萬國若無、視爲空曠虛無、
      verse: 17
    - text: 如是、爾曹以誰比上帝、以何象像之、
      verse: 18
    - text: 工鑄偶像、金工包之以金、爲製銀鏈、
      verse: 19
    - text: 惟彼貧乏、不能取此以獻、則選不朽之木、而覓巧工、俾作雕像、堅立不移、
      verse: 20
    - text: 爾豈未知、豈未聞之、自元始豈未傳爾、自輿地肇基時、爾豈未悟耶、
      verse: 21
    - text: 上帝坐於寰宇、視民若蟿、布天猶幬、張之若可居之幕、
      verse: 22
    - text: 使牧伯歸烏有、地上之士師爲虛浮、
      verse: 23
    - text: 彼也甫植甫種、其根甫盤於土、上帝吹之、則皆枯槁、旋風飄之、有若草芥、
      verse: 24
    - text: 聖者曰、爾以誰擬我、使之等我、
      verse: 25
    - text: 爾其仰觀、凡此天象、爲誰所造、誰核其數、而導之出、悉呼其名、因有大能大力、無不應命、○
      verse: 26
    - text: 雅各歟、曷言我之途隱於耶和華、以色列歟、曷言我之寃未見理於我上帝乎、
      verse: 27
    - text: 爾豈未知、豈未聞乎、永生之上帝耶和華、創造地極者、不倦不疲、其智莫測、
      verse: 28
    - text: 困憊者賜以力、荏弱者增其能、
      verse: 29
    - text: 少者必疲倦、壯者必顚躓、
      verse: 30
    - text: 惟仰賴耶和華者、必補其力、如鷹展翼而上、疾趨弗倦、奔走弗疲、
      verse: 31
  - chapter: 41
    verses:
    - text: 島嶼之衆、宜緘口於我前、列國之民、當補其力、進而致詞、爾我共同辯論、
      verse: 1
    - text: 誰使一人起於東方、以義召之、至其足下、俾服列國、制列王、使其刃如塵埃、使其弓如草芥、
      verse: 2
    - text: 其人追敵、於彼足跡未經之途、安然而往、
      verse: 3
    - text: 誰爲之、誰成之、誰自元始命定萬代、我耶和華也、始我也、終亦我也、
      verse: 4
    - text: 島嶼之衆、見之而懼、地極之民、無不戰慄、咸來會集、
      verse: 5
    - text: 互相輔助、互相勸勉、曰壯乃心、
      verse: 6
    - text: 木工勉金工、司錘磨光者、勉擊砧者、論銲工曰、銲則善矣、遂釘之以釘、使不動搖、○
      verse: 7
    - text: 我僕以色列、我所選之雅各、我友亞伯拉罕之裔歟、
      verse: 8
    - text: 我自地極援爾、自天涯召爾、謂曰、爾乃我僕、我已簡爾、未嘗遺棄、
      verse: 9
    - text: 勿畏葸、以我偕爾、勿恇怯、以我爲爾上帝、我必鞏固爾、輔助爾、以我公義之右手扶持爾、
      verse: 10
    - text: 憾爾者必蒙羞抱愧、敵爾者必若無物、而就滅亡、
      verse: 11
    - text: 攻爾者、爾將尋而弗得、鬬爾者、必歸烏有、
      verse: 12
    - text: 我耶和華爾之上帝、必攜爾右手、謂爾曰、勿懼、我輔助爾、
      verse: 13
    - text: 耶和華曰、若蚓之雅各、以色列人歟、勿懼、我必助爾、救贖爾者、乃以色列之聖者也、
      verse: 14
    - text: 我將使爾爲打穀之新器、利而有齒、以打諸山、至成虀粉、使諸崗如粃糠、
      verse: 15
    - text: 爾必簸之、風必揚之、狂風散之、惟爾因耶和華而樂、爲以色列之聖者而誇、
      verse: 16
    - text: 維被貧乏、求水不得、口渴舌燥、我耶和華必俞允之、以色列之上帝必不棄之、
      verse: 17
    - text: 我將濬河於童山、出泉於幽谷、使曠野成池沼、旱地爲源泉、
      verse: 18
    - text: 在於曠野、我必植香柏木、皂莢木、岡拈木、橄欖木、在於沙漠、我必植松木、杉木、黃楊木、
      verse: 19
    - text: 使人見之而知、思之而悟、此乃耶和華之手所爲、以色列之聖者所造也、○
      verse: 20
    - text: 耶和華曰、呈爾之狀、雅各之君曰、述爾之情、
      verse: 21
    - text: 陳述將遇之事、或以往事告我、俾我研究而知其終、或以未來之事示我、
      verse: 22
    - text: 試言未來之事、俾我知爾爲神、或降祥、或降殃、令我見而駭異、
      verse: 23
    - text: 爾乃虛無、所行空曠、擇爾者可惡也、○
      verse: 24
    - text: 我自北方興起一人、呼籲我名、彼自日出之鄉而至、將踐牧伯如土、若陶人之躪泥、
      verse: 25
    - text: 誰自始宣之、俾我知之、誰自昔述之、使我韙之、然無有宣之、無有述之、無有聞爾言者、
      verse: 26
    - text: 先告於錫安者我也、曰觀之觀之、我將遣報嘉音者至耶路撒冷、
      verse: 27
    - text: 我觀之、中無一人、亦無謀士、我詰之、無能答一詞者、
      verse: 28
    - text: 彼乃虛無、所行空曠、所鑄之偶、有若飄風、等於空氣、
      verse: 29
  - chapter: 42
    verses:
    - text: 試觀我僕、我所扶翼、我所遴選、我心所悅者、我曾以我神賦之、彼將以公義示異邦、
      verse: 1
    - text: 彼不呼不喧、其聲不聞於衢、
      verse: 2
    - text: 已傷之葦不折、燃餘之炷不滅、必憑誠實、以宣公義、
      verse: 3
    - text: 不困憊、不恇怯、迨立公義於世、島嶼必仰其訓、
      verse: 4
    - text: 耶和華上帝創造諸天、而展布之、鋪張大地、及其土產、以生氣賦億兆、以神性畀行於地上之人、
      verse: 5
    - text: 曰、我耶和華以義召爾、必攜爾手而護爾、使爾爲與民立約之據、亦爲列邦之光、
      verse: 6
    - text: 啟瞽者之目、出囹圄之囚、處幽暗者、出之於獄、
      verse: 7
    - text: 我爲耶和華、此我名也、不以我之榮光畀他神、不以我之聲譽付雕像、
      verse: 8
    - text: 昔所預言、已悉應矣、今復告以新事、事尚未發、卽示爾焉、○
      verse: 9
    - text: 航海之人、海中萬物、島嶼與其居民、常謳新歌於耶和華、自地極頌美之、
      verse: 10
    - text: 曠野及其城邑、基達所居之鄉、當揚厥聲、西拉居民宜謳歌、自山巔而歡呼、
      verse: 11
    - text: 歸榮於耶和華、宣揚其聲譽於島嶼、
      verse: 12
    - text: 耶和華將出、有若力士、勇氣奮揚、有若戰士、喑嗚叱咤、奮力擊敵、
      verse: 13
    - text: 耶和華曰、我久緘默、寂然自抑、今則號呼、如臨產之婦、氣急而喘、
      verse: 14
    - text: 必使山岡荒蕪、草木枯槁、江河爲洲、池沼盡涸、
      verse: 15
    - text: 惟彼瞽者、我必攜之於不識之途、導之於不識之徑、在彼之前、使暗爲光、使曲爲直、我將行此、而不之棄、
      verse: 16
    - text: 凡恃雕像、對鑄像云、爾爲我神、必皆退而愧怍、○
      verse: 17
    - text: 爾曹聾者宜聽、盲者宜視而明、
      verse: 18
    - text: 誰爲瞽、非我僕乎、誰爲聾、如我所遣之使乎、誰爲瞽如我之同盟、誰爲瞽如耶和華之僕乎、
      verse: 19
    - text: 爾多見而不悟、啟耳而不聞、
      verse: 20
    - text: 耶和華爲己之義、喜弘法律、而尊重之、
      verse: 21
    - text: 惟斯民被掠見奪、皆羈於穴幽於獄、被掠而無人施拯、見奪而無人曰返之、
      verse: 22
    - text: 爾中誰傾耳聽此、嗣後聞而從之、
      verse: 23
    - text: 誰使雅各被掠、付以色列於盜非耶和華乎、我儕獲罪於彼、不行其途、不遵其法、
      verse: 24
    - text: 故彼傾其烈怒、俾遇劇戰、火灼四周、而彼不知、焚及其身、不以爲意、
      verse: 25
  - chapter: 43
    verses:
    - text: 肇造爾雅各、甄陶爾以色列之耶和華曰、勿懼、我已贖爾、呼爾以名、爾爲我有、
      verse: 1
    - text: 爾涉於水、我必與俱、憑河不至淹沒、經火不致焚燬、其燄不爇爾身、
      verse: 2
    - text: 我乃爾之上帝耶和華、以色列之聖者、爾之救主、以埃及贖爾、以古實西巴代爾、
      verse: 3
    - text: 我視爾爲寶爲貴、眷愛爾、故以他人易爾、以列邦代爾生命、
      verse: 4
    - text: 勿懼、我偕爾、必自東方攜爾之裔、自西方集爾之衆、
      verse: 5
    - text: 謂北方曰、當令旋返、謂南方曰、勿行拘留、攜我諸子、還自遠方、攜我諸女、歸從地極、
      verse: 6
    - text: 卽以我名而稱、我所肇造、以彰我榮、我所甄陶、成就者也、
      verse: 7
    - text: 有目而矇、有耳而聵之民、當攜之出、
      verse: 8
    - text: 集列邦、會萬民、其中孰能言此、而示我以往事、當攜證者、以徵其言、使人聞之曰、誠是也、
      verse: 9
    - text: 耶和華曰、爾曹爲我之證、爲我所選之僕、俾爾知而信我、深悉我爲上帝、在我之先、無他上帝、在我之後、亦無有焉、
      verse: 10
    - text: 惟我爲耶和華、我外無他救主、
      verse: 11
    - text: 耶和華曰、我旣宣告、我亦救援、我亦指示、爾中無有異族之神、故爾爲我之證、我乃上帝、
      verse: 12
    - text: 自茲以往、我爲上帝、無能奪於我手、我之所爲、誰能阻之、○
      verse: 13
    - text: 贖爾之耶和華、以色列之聖者云、以爾之故、我將遣人至巴比倫、使逃亡之迦勒底人、乘其喜樂之舟而來、
      verse: 14
    - text: 我乃耶和華、爾之聖者、肇造以色列、爲爾君王、
      verse: 15
    - text: 耶和華曾闢路於滄海、備途於巨浸、
      verse: 16
    - text: 使車馬軍旅勇士咸集、而傾覆之、不能復起、悉皆見滅、如熄餘燼、
      verse: 17
    - text: 耶和華云、已往之事勿憶、疇昔之事勿思、
      verse: 18
    - text: 我今作有新事、將卽出現、爾豈不知之、我必備途於曠野、濬川於荒墟、
      verse: 19
    - text: 野中百獸、野犬鴕鳥、必皆尊我、因我備水於曠野、濬川於荒墟、以飲我之選民、
      verse: 20
    - text: 卽我爲己所肇造者、使之揚我聲譽、
      verse: 21
    - text: 惟爾雅各、不呼籲我、以色列厭我、
      verse: 22
    - text: 不以爾羊燔而獻我、不以祭品尊我、我使爾奉禮物、非累爾也、命爾焚香品、非煩爾也、
      verse: 23
    - text: 爾不以金購之菖蒲奉我、不以犧牲之脂膏供我、乃以爾諸罪累我、以爾諸愆煩我、
      verse: 24
    - text: 惟我爲己之故、塗抹爾愆、不念爾罪、
      verse: 25
    - text: 爾其使我追憶、互相辯論、陳爾之事、或可稱義、
      verse: 26
    - text: 爾之始祖干罪、爾之師傅又復逆我、
      verse: 27
    - text: 故我必辱聖所之長、使雅各受詛、以色列被謗焉、
      verse: 28
  - chapter: 44
    verses:
    - text: 我僕雅各、我所選之以色列歟、今其聽之、
      verse: 1
    - text: 肇造爾、自胎甄陶爾、輔助爾之耶和華云、我僕雅各、我所選之耶書崙歟、勿懼、
      verse: 2
    - text: 蓋我必注水於渴者、濬川於燥土、注我神於爾苗裔、降福祉於爾子孫、
      verse: 3
    - text: 彼將滋生於草中、若溪濱之柳、
      verse: 4
    - text: 將有人曰、我屬耶和華、有以雅各之名自稱、有手書歸耶和華、自稱爲以色列、○
      verse: 5
    - text: 萬軍之耶和華、贖以色列而爲其王者云、始我也、終亦我也、我外別無上帝、
      verse: 6
    - text: 自我肇造上古之民以來、誰能如我宣布之、預言之、陳述之、至於未來之事、必成之事、任其指示之、
      verse: 7
    - text: 爾勿畏葸、勿驚惶、我豈非自古宣示爾乎、爾爲我證、我外豈有上帝乎、無有磐石、我不知其他也、
      verse: 8
    - text: 造雕像者、悉爲虛妄、其所悅者無益、彼之證者不見不知、必致愧怍、
      verse: 9
    - text: 誰造神像、或鑄無益之偶、
      verse: 10
    - text: 凡宗之者、咸生愧赧、造之之工、世人而已、任其聚會、屹立於此、必同戰慄、而慚恧焉、
      verse: 11
    - text: 鐵工熾炭鍛之、以鎚治之、竭一臂之力、而製造之、飢而疲乏、渴而困憊、
      verse: 12
    - text: 木工布繩、畫之以筆、治之以鐋、正之以規、象人之形、猶人之美、處之於室、
      verse: 13
    - text: 更伐香柏、亦取橡櫟、皆林木之堅者、或植杉木、得雨露之養、
      verse: 14
    - text: 人取之爲薪、用之暖體、燃之烘餅、或以之作神像、而崇拜之、雕偶像、而俯伏於其前、
      verse: 15
    - text: 半以燃火、半以炙肉、食之果腹、復暖其身、曰、噫、我旣温暖、亦旣觀火、
      verse: 16
    - text: 尚有餘木、用之造神、以爲雕像、俯伏拜之、禱曰、爾其救予、蓋爾爲我神也、
      verse: 17
    - text: 維彼不知不思、其目障翳不見、其心蒙蔽不明、
      verse: 18
    - text: 無人想念、無知識、無聰明、不云材木之半、我已焚之以火、烘餅於炭、半以炙肉食之、豈可用其餘者、而作可憎之物、俯伏以拜木榦乎、
      verse: 19
    - text: 彼乃食灰、中心昏迷、使之離途、弗能自救、不知自言、我之右手所執、非虛誕乎、○
      verse: 20
    - text: 雅各以色列歟、其憶斯事、爾乃我僕、我甄陶爾、以爲我僕、以色列歟、我不忘爾、
      verse: 21
    - text: 我抹爾愆、若散密雲、我塗爾罪、如消陰霧、爾其歸我、蓋我贖爾、
      verse: 22
    - text: 諸天歟、爾其謳歌、耶和華已成之矣、下土歟、爾其大聲而呼、羣山茂林、及其中之百樹歟、爾其發聲而歌、緣耶和華已贖雅各、必彰其榮於以色列焉、○
      verse: 23
    - text: 贖爾之耶和華、自胎甄陶爾者云、我耶和華創造萬物、獨布諸天、而張大地、斯時偕我者誰耶、
      verse: 24
    - text: 我使誑者之兆不驗、卜筮之輩顚狂、智者卻退、其聰慧變爲愚拙、
      verse: 25
    - text: 應我僕之言、成我使之謀、論耶路撒冷曰、必有居民、論猶大衆邑曰、必再建造、荒蕪之區、我必興之、
      verse: 26
    - text: 命深淵竭、其河我則涸之、
      verse: 27
    - text: 論古列曰、乃爲我牧、成我所悅、論耶路撒冷曰、必得建造、論聖殿曰、其基必立、
      verse: 28
  - chapter: 45
    verses:
    - text: 耶和華膏古列、執其右手、服列國於其前、去諸王之腰束、啟其邑門、俾不復閉、
      verse: 1
    - text: 謂之曰、我將爲爾先導、平治崎嶇、碎銅門、折鐵楗、
      verse: 2
    - text: 錫爾貯於暗中之寶、藏於隱處之財、俾知以名呼爾者、乃我耶和華以色列之上帝也、
      verse: 3
    - text: 緣我僕雅各、曁我所選之以色列故、我以名呼爾、爾雖未識我、我已稱爾名、
      verse: 4
    - text: 我乃耶和華、我外無他、別無上帝、爾雖未識我、我必束爾腰、
      verse: 5
    - text: 俾東方西方、咸知我外無他、我乃耶和華、別無他神、
      verse: 6
    - text: 我作光造暗、錫平康、降災禍、我耶和華行此事焉、○
      verse: 7
    - text: 諸天其降雨澤、穹蒼其沛公義、輿地坼裂、以萌拯救、而產公義、乃我耶和華所爲、○
      verse: 8
    - text: 土壤瓦礫中之片瓦、與造之者爭辯、其有禍矣、塗泥豈能謂陶人曰、爾何爲乎、所造之物豈得曰、彼無手乎、
      verse: 9
    - text: 人謂父曰、爾何所生、謂母曰、爾何所產、其有禍矣、
      verse: 10
    - text: 以色列之聖者耶和華、肇造以色列者曰、論及未來之事、爾豈能詰我乎、論及我子、曁我手所爲者、爾豈能命我乎、
      verse: 11
    - text: 我闢大地、造人居之、手布諸天、定其萬象、
      verse: 12
    - text: 萬軍之耶和華曰、我依義興起古列、平直其途、彼必建我城邑、釋我俘囚、不望其值、不圖其賞、○
      verse: 13
    - text: 耶和華又曰、埃及勞而得者、古實之貨財、及雄偉之西巴族、俱必歸爾、屬爾從爾、繫以鐵索而來、俯伏於爾前、禱曰、上帝誠在爾中、其外無他上帝、
      verse: 14
    - text: 以色列之救者上帝歟、爾誠自隱之上帝也、
      verse: 15
    - text: 凡作偶像者、必蒙羞恥、同懷愧怍、
      verse: 16
    - text: 惟以色列必蒙耶和華之永救、不蒙羞、不抱愧、歷世靡曁、○
      verse: 17
    - text: 耶和華上帝創造諸天、開闢大地、而奠定之、俾不混沌、以處烝民、其言曰、我乃耶和華、我外無他、
      verse: 18
    - text: 我未嘗言於隱密幽暗之處、未嘗謂雅各子孫曰、爾尋求我、乃徒然也、我耶和華言公義、宣中正、
      verse: 19
    - text: 列邦免難之民、其集而至、惟彼舁其木偶、禱於不能施救之神者、悉屬無知、
      verse: 20
    - text: 爾其備具、而陳述之、彼此相議、誰自古示之、誰自昔告之、非我耶和華乎、我外無他上帝、我乃秉公施救之上帝、其外無他、
      verse: 21
    - text: 地極之民、其仰望我、以獲拯救、我乃上帝、我外無他、
      verse: 22
    - text: 我旣指己而誓、我之義命、出而不反、萬膝必向我而跪、萬口必指我而誓、
      verse: 23
    - text: 或曰、惟在耶和華、有義有力、人必詣之、凡怒之者、必蒙羞恥、
      verse: 24
    - text: 以色列之裔、在於耶和華、將得稱義而誇耀焉、
      verse: 25
  - chapter: 46
    verses:
    - text: 彼勒傾覆、尼波俯伏、其像負於牲畜、爾素所舁之物、成爲重負、使牲畜困憊、
      verse: 1
    - text: 彼皆傾覆、同俯伏、不能救其重負、己亦爲人所虜、○
      verse: 2
    - text: 雅各家、以色列之遺民歟、爾其聽我、爾自初生、爲我襁負、爾自出胎、爲我懷抱、
      verse: 3
    - text: 迄爾耄耋、皓然白首、始終如一、我必負爾、我旣創造、亦必扶持、且施拯救、
      verse: 4
    - text: 爾以誰譬我、俾能相若、以誰擬我、而得從同、
      verse: 5
    - text: 人傾囊出金、權衡其銀、僱厥金工、以鑄神像、俯伏而拜、
      verse: 6
    - text: 荷之於肩、攜之而往、置諸其所、使之屹立、不離其處、人或呼之、而不能應、不能拯人於難、○
      verse: 7
    - text: 爾悖逆者、當記憶之、顯爲丈夫、而追念焉、
      verse: 8
    - text: 古昔之事、爾其追溯、我乃上帝、我外無他、我乃上帝、無能比擬、
      verse: 9
    - text: 我自始而示厥終、自昔而言未來之事、謂我所謀者必驗、所悅者必行、
      verse: 10
    - text: 召彼鷙鳥、至自東方、成我謀者、來自遠地、我旣言之、亦必行之、我旣定之、亦必成之、
      verse: 11
    - text: 剛愎厥心、遠乎義者、其聽我言、
      verse: 12
    - text: 我義伊邇、相距不遠、我之拯救、不復遲延、我必爲彰我榮之以色列、施拯救於錫安焉、
      verse: 13
  - chapter: 47
    verses:
    - text: 巴比倫處子歟、爾其下、坐於塵埃、迦勒底女子歟、爾無位、坐於土壤、不復稱爲嬌嬈窈窕、
      verse: 1
    - text: 取磨磨粉、去爾帕、解爾裳、跣足涉溪、
      verse: 2
    - text: 必裸爾體、以暴爾醜、我必復仇、不恕一人、
      verse: 3
    - text: 贖我儕者、厥名萬軍之耶和華、以色列之聖者、
      verse: 4
    - text: 迦勒底女子歟、其默然而坐、入於幽暗、蓋爾不復稱爲列邦之主母、
      verse: 5
    - text: 昔我震怒我民、玷汚我業、付於爾手、爾不之恤、以爾重軛加於耆老、
      verse: 6
    - text: 自謂我必永爲主母、不思此事、不慮厥終、○
      verse: 7
    - text: 爾宴樂安居、自謂有我、我外無他、必不孤坐爲嫠、亦不喪子、爾其聽諸、
      verse: 8
    - text: 一日之間、俄頃之際、二者臨爾、爲嫠喪子、在爾多行邪術、廣施符呪之時、其災必悉臨爾、
      verse: 9
    - text: 爾恃己惡、自言無見我者、爾之智識誘爾、自謂有我、我外無他、
      verse: 10
    - text: 是故禍患必臨爾、不知所由、災難必及爾、無以禳之、殄滅突來、難以逆料、
      verse: 11
    - text: 爾今起立、施爾符呪、及諸邪術、卽爾自幼所勤習者、試觀其效、或能獲益、或能懾敵、
      verse: 12
    - text: 爾因多謀、而致疲憊、維彼觀天象、察星辰、每月預告將來之事者、今其起立、庶可救爾、免罹後患、
      verse: 13
    - text: 彼衆必如草芥、被火焚燬、不能自救脫於烈焰、此火非炭足以暖體、可坐其前、
      verse: 14
    - text: 爾所勤勞之事、於爾將如是、自幼與爾貿易者、各歸其所、無人援爾、
      verse: 15
  - chapter: 48
    verses:
    - text: 雅各家、以以色列名而稱、自猶大源而出者、其聽我言、爾指耶和華之名而誓、稱揚以色列之上帝、惟非以誠以義、
      verse: 1
    - text: 蓋彼自稱爲聖邑之民、恃以色列之上帝、名爲萬軍之耶和華也、
      verse: 2
    - text: 耶和華曰、昔我預言諸事、出之於口、昭示於人、猝然行之、俾底於成、
      verse: 3
    - text: 我素知爾剛愎、爾項乃鐵、爾額乃銅、
      verse: 4
    - text: 故自疇昔、事尚未至、我先宣告、昭示於爾、免爾曰、此乃我之偶像所行、我之雕像鑄像所命、
      verse: 5
    - text: 爾旣聞之、今悉見之、尚不宣示乎、自今而後、我以新事示爾、卽爾所未知之祕奧、
      verse: 6
    - text: 乃今新創、非昔所有、爾前此所未聞、免爾曰、我已知之矣、
      verse: 7
    - text: 爾實未聞未知、爾耳未通、我知爾甚行詐、自出母胎以來、稱爲悖逆者、
      verse: 8
    - text: 今緣我名、遲延我怒、爲我聲譽、忍怒不發、免爾滅絕、
      verse: 9
    - text: 我曾鍊爾、非若鍊銀、試爾於患難之爐、
      verse: 10
    - text: 我爲己故、必行所言、豈容我名受辱、不以我榮畀他神也、○
      verse: 11
    - text: 雅各我所選之以色列歟、爾其聽我、我乃耶和華、始我也、終亦我也、
      verse: 12
    - text: 我手奠地基、右手布諸天、我一呼之、則皆立焉、
      verse: 13
    - text: 爾其咸集以聽、諸神之中、孰曾言此、我耶和華所愛者、必成我所悅於巴比倫、其臂加於迦勒底人、
      verse: 14
    - text: 我旣諭之、又復召之、導之而至、使其道途亨達、
      verse: 15
    - text: 爾其就我、以聆斯言、我自元始、不言於隱、自古我已在焉、今主耶和華遣我、及其神矣、
      verse: 16
    - text: 贖爾之耶和華、以色列之聖者曰、我乃爾之上帝耶和華、我訓誨爾、俾爾獲益、導爾於當行之途、
      verse: 17
    - text: 願爾恪遵我命、則享綏安、若河水之流、且得仁義、若海濤之湧、
      verse: 18
    - text: 爾之後裔、多若塵沙、爾之所出、繁若砂礫、其名不沒、不絕於我前、○
      verse: 19
    - text: 爾其出巴比倫地、避迦勒底人、謳歌宣揚、明示地極云、耶和華已贖其僕雅各、
      verse: 20
    - text: 導民經野、俾不煩渴、使石出泉、磐裂水湧、
      verse: 21
    - text: 耶和華曰、作惡之輩、不享平康、
      verse: 22
  - chapter: 49
    verses:
    - text: 島嶼之衆、爾其聽哉、遠方之人、爾其傾耳、自我出胎、耶和華召我、自離母腹、以名呼我、
      verse: 1
    - text: 使我口若利劍、庇我以手蔭、俾我如明鏃、藏我於其箙、
      verse: 2
    - text: 告我曰、以色列歟、爾乃我僕、我以爾榮、
      verse: 3
    - text: 惟我曰、我勤勞徒然、竭力成爲虛空、然耶和華必理我寃、我之賞賚、在我上帝、
      verse: 4
    - text: 自我出胎、耶和華立我爲其僕、使雅谷歸之、以色列集之、蓋我見重於耶和華前、我上帝爲我之力、
      verse: 5
    - text: 彼謂我曰、爾爲我僕、振興雅各支派、使以色列蒙保全者、得以復返、此猶細故、我必立爾爲列邦之光、施我拯救、迄於地極、
      verse: 6
    - text: 以色列之聖者耶和華、救贖以色列者、謂世人所藐視、此邦所憎惡、官長所奴隸者曰、列王必見而興起、牧伯必進而崇拜、因選爾之以色列聖者、信實之耶和華故也、
      verse: 7
    - text: 耶和華又曰、我曾於見納之時聽爾、於拯救之日助爾、我必護爾、俾與庶民立約、復興斯土、使民得荒蕪之區以爲業、
      verse: 8
    - text: 謂纍繫者曰、爾其出焉、謂處於幽暗者曰、爾其顯焉、彼將行於道路而得食、居於童山而得芻、
      verse: 9
    - text: 不飢不渴、日不之暴、暑不之侵、矜憫之者必引之、導經水源、
      verse: 10
    - text: 我必使我岡陵成爲康莊、道途修爲高平、
      verse: 11
    - text: 有人自遠方、自北自西、自秦國而至、
      verse: 12
    - text: 諸天其謳歌、大地其喜樂、衆山其歡呼、蓋耶和華旣慰藉其民、亦將矜恤其困苦者也、○
      verse: 13
    - text: 錫安曰、耶和華棄我、主忘我、
      verse: 14
    - text: 夫婦豈能忘哺乳之嬰、不慈所姙之子、彼或忘之、我不忘爾、
      verse: 15
    - text: 我曾以爾銘於我掌、爾之城垣常在我前、
      verse: 16
    - text: 爾之子女速歸、毀滅爾、荒廢爾者、必遠離爾、
      verse: 17
    - text: 爾其舉目四望、彼衆咸集以歸爾、耶和華曰、我指己生而誓、爾必以之爲妝飾而佩之、束之如新婦之束帶、
      verse: 18
    - text: 蓋爾荒寂之區、傾毀之地、今有居民、成爲狹隘、吞噬爾者將遠爾也、
      verse: 19
    - text: 爾喪子時所生之子、將附耳語爾曰、壤地褊小、其恢廓之、俾我得居、
      verse: 20
    - text: 爾將自謂、我旣喪子、孑然一身、見逐流離、若輩誰所誕育耶、且我獨居、若輩何從而有耶、○
      verse: 21
    - text: 主耶和華曰、我將舉手於列邦、張旆於諸民、彼必懷抱爾子、肩負爾女而來、
      verse: 22
    - text: 王爲養父、后爲乳母、面伏於地、拜於爾前、舐爾足塵、爾則知我乃耶和華、凡仰望我者、不致愧怍、
      verse: 23
    - text: 勇士所攘奪、豈能脫之乎、強者所俘獲、豈能救之乎、
      verse: 24
    - text: 惟耶和華曰、勇士所俘獲、必脫之、強者所攘奪、必救之、蓋敵爾者、我必敵之、而拯爾子女、
      verse: 25
    - text: 使虐爾者自食其肉、自醉其血、若飲醇醪、凡有血氣者、咸知我耶和華、乃救爾贖爾之主、雅各之全能者也、
      verse: 26
  - chapter: 50
    verses:
    - text: 耶和華曰、我出爾母、離書安在、我鬻爾身、債主爲誰、爾之見鬻、以爾罪故、爾母見出、以爾愆故、
      verse: 1
    - text: 我來無人在焉、我召無人應焉、何耶、我臂豈短、不能行贖乎、我豈無力、不能施救乎、我叱咤、則滄海涸竭、江河變爲沙漠、鱗族失水、死而腥臭、
      verse: 2
    - text: 我衣穹蒼以晦冥、蔽之以麻布、○
      verse: 3
    - text: 主耶和華賜我以受教者之舌、能以言輔委靡之人、彼旦旦啟迪我耳、使聽其教、如弟子然、
      verse: 4
    - text: 主耶和華啟迪我耳、我未違逆、亦未退避、
      verse: 5
    - text: 人杖我背、我任其杖、人拔我鬚、我聽其拔、人辱我唾我、我不掩面、
      verse: 6
    - text: 主耶和華助我、故我不致羞赧、我堅厥顏、有如堅石、自知不至愧怍也、
      verse: 7
    - text: 義我者近矣、誰與我爭、其偕我立、誰爲我敵、其詣我前、
      verse: 8
    - text: 主耶和華助我、孰罪我乎、彼衆將敝如衣、蠹必食之、○
      verse: 9
    - text: 爾中誰畏耶和華、而聽其僕之聲乎、行於幽暗、不得光明者、宜恃耶和華名、賴其上帝、
      verse: 10
    - text: 凡爾燃火、自環以火炬者、其行於爾之火焰、與所燃之火炬中、爾必慘然而臥、我手使然也、
      verse: 11
  - chapter: 51
    verses:
    - text: 凡爾逐義、求耶和華者、尚其聽予、爾所被鑿而出之磐、被掘而出之坎、當追思焉、
      verse: 1
    - text: 且念爾祖亞伯拉罕、及生爾之撒拉、亞伯拉罕孑然一身、我選召之、錫以福祉、俾其昌熾、
      verse: 2
    - text: 蓋耶和華慰藉錫安、及其荒蕪之區、使其曠野若伊甸、沙漠若耶和華之囿、將見其中歡欣喜樂、而有稱謝謳歌之聲、○
      verse: 3
    - text: 我民歟、尚其注意、我國歟、尚其傾耳、蓋有法律將自我出、我必立我公義、以爲兆民之光、
      verse: 4
    - text: 我義伊邇、拯救旣施、我必奮臂以鞫衆民、島嶼將瞻望予、惟我臂力是恃、
      verse: 5
    - text: 爾其仰觀上天、俯察下土、諸天必散若煙、大地必敝若衣、居民之死、有如蚊蚋、惟我之拯救永存、我之公義不廢、○
      verse: 6
    - text: 請悉公義、服膺我法之民、尚其聽予、勿畏人侮、勿懼人毀、
      verse: 7
    - text: 蓋蠹將食之、如食衣服、蟲將蛀之、如蛀氄毛、惟我之公義永存、我之拯救、歷世弗替、○
      verse: 8
    - text: 耶和華之臂、尚其興起、興起、施展大力、如在古時昔世、昔臠拉哈伯、刺大龍者、豈非爾乎、
      verse: 9
    - text: 使滄海竭、巨浸涸、深淵爲途、俾見贖之民得以經過、豈非爾乎、
      verse: 10
    - text: 耶和華所贖者必歸、謳歌而至錫安、其首永戴喜樂、咸得愉悅懽忭、憂戚欷歔、悉歸烏有、
      verse: 11
    - text: 主曰、慰藉爾者我也、爾何人斯、乃畏必死之世人、懼如草之人子、
      verse: 12
    - text: 而忘展布諸天、奠定地基、肇造爾之耶和華、終日因強暴者之怒而懼、以其圖滅爾、其怒安在、
      verse: 13
    - text: 屈身之俘、得釋必速、免死於阱、其糧不絕、
      verse: 14
    - text: 我乃爾之上帝耶和華、翻騰滄海、使波濤漰渤、萬軍之耶和華、乃我名也、
      verse: 15
    - text: 我以我言置於爾口、以手蔭庇爾、我則展布諸天、奠定地基、且謂錫安曰、爾爲我民、○
      verse: 16
    - text: 耶路撒冷歟、爾其興起、興起、耶和華手所給忿怒之杯、爾旣飲之、致眩之爵、飲之而盡、
      verse: 17
    - text: 所生之子、無一導之、所育之子、無一扶之、
      verse: 18
    - text: 荒涼傾覆、饑饉干戈、爾遭此災、誰爲爾哀、我何以慰爾哉、
      verse: 19
    - text: 爾子疲憊、臥於街衢、有若野羊罹於羅網、蓋大受耶和華之震怒、爾上帝之譴責、
      verse: 20
    - text: 故爾困苦、不飲酒而醉者、宜聽之焉、
      verse: 21
    - text: 爾主耶和華、爲其民伸寃之上帝曰、致眩之爵、所給忿怒之杯、我從爾手取之、俾不復飲、
      verse: 22
    - text: 我必以之置於虐爾者之手、彼曾謂爾云、曲爾躬、俾我踰越、爾遂伏地、任其踐履、若行通衢、
      verse: 23
  - chapter: 52
    verses:
    - text: 錫安歟、爾其興起、興起、而被以力、聖邑耶路撒冷歟、衣爾麗服、自今而後、凡未受割、及不潔者、不復入於爾中、
      verse: 1
    - text: 耶路撒冷歟、爾其興起、去爾塵埃、安然而坐、被虜之錫安女歟、脫爾項索、
      verse: 2
    - text: 耶和華曰、爾昔見鬻、未嘗得值、爾今見贖、亦不需金、
      verse: 3
    - text: 主耶和華曰、昔我民下埃及而寓之、亞述人無故虐遇之、
      verse: 4
    - text: 耶和華曰、我民旣無因而被虜、轄之者譁然而呼、終日恆凟我名、我將何爲乎、
      verse: 5
    - text: 我民必識我名、彼時必知出言者我、我在此也、○
      verse: 6
    - text: 在於山上、報嘉音、傳和平、報福祉之嘉音、宣揚拯救、告錫安曰、爾之上帝爲王矣、其人之足跡、何其美哉、
      verse: 7
    - text: 試聽守望者之聲、彼衆同聲謳歌、蓋耶和華歸錫安時、彼必覿面見之、
      verse: 8
    - text: 耶路撒冷荒蕪之區、其歡聲同歌、蓋耶和華已慰藉其民、救贖耶路撒冷、
      verse: 9
    - text: 耶和華於列邦顯其聖臂、地之四極、皆見我上帝之拯救焉、
      verse: 10
    - text: 去之去之、出離斯土、勿捫汚衊、爾攜耶和華之器者、當自潔焉、
      verse: 11
    - text: 爾曹出時、不匆迫、非逃亡、蓋耶和華必導於爾前、以色列之上帝必護於爾後、○
      verse: 12
    - text: 主曰、我僕必獲亨通、必被高舉上升、造乎其極、
      verse: 13
    - text: 彼曾面目顦顇、甚於世人、形容枯槁、逾於人子、令衆駭異、
      verse: 14
    - text: 必使多民愕然而興起、君王因之而箝口、未示之者、必得觀之、未聞之者、必得悟之、
      verse: 15
  - chapter: 53
    verses:
    - text: 所傳於我儕者、有誰信之、耶和華之臂、向誰顯之、
      verse: 1
    - text: 惟其僕也、有如條肄、生於其前、亦猶根株、盤於槁壤、無丰度、無威儀、我儕見之、無美可慕、
      verse: 2
    - text: 彼被藐視、爲人厭棄、素歷困苦、洞悉病患、猶人掩面所不欲覩、而鄙夷者、我儕不重視之、○
      verse: 3
    - text: 彼誠負我病患、任我憂苦、我以爲彼受懲罰、上帝譴責、加以困苦、
      verse: 4
    - text: 惟彼因我罪而被創、緣我咎而受傷、彼遭譴責、俾我平康、彼見鞭扑、令我痊愈、
      verse: 5
    - text: 我儕如羊、行於歧路、各趨己途、耶和華以我衆之愆尤、置於其身、○
      verse: 6
    - text: 彼被屈抑、遇苦而不啟口、如羔牽就死地、若羊對翦毛者緘口無聲、
      verse: 7
    - text: 彼受屈抑訊鞫、被取而去、於其時代、誰料其見絕於生人之地、乃因我民有罪、當受厥刑乎、
      verse: 8
    - text: 彼雖未行凶暴、口無詭譎、猶使之與惡人同穴、乃與富人共塚、○
      verse: 9
    - text: 耶和華願損傷之、俾遘病患、彼獻己生爲贖罪祭、必見厥裔、其壽綿長、耶和華之志、藉其手而大成、
      verse: 10
    - text: 主曰、彼必見其艱苦之果、遂得滿志、我之義僕、將以其知識、俾多人爲義、而任其過、
      verse: 11
    - text: 我必使其與大人共業、與強者分財、以其傾厥生命、至於死亡、與罪人同列、實負多人之咎、爲干罪者祈焉、
      verse: 12
  - chapter: 54
    verses:
    - text: 不姙不產者歟、爾其謳歌、未劬勞者歟、爾其歌詠歡呼、蓋獨處者較有夫者、其子尤多也、
      verse: 1
    - text: 拓爾幕地、展爾室幃、毋限止焉、長爾索、固爾橛、
      verse: 2
    - text: 蓋爾將蔓延左右、後裔得嗣列邦、荒涼之邑、有人居處、
      verse: 3
    - text: 勿畏懼、以無愧也、勿慚怍、以無辱也、蓋必忘少時之恥、不復念嫠時之辱、
      verse: 4
    - text: 肇造爾者、乃爾之夫、名萬軍之耶和華、救贖爾者、乃以色列之聖者、必稱爲全地之上帝也、
      verse: 5
    - text: 耶和華召爾、如召被棄之婦、少時見出而心憂者、爾上帝言之矣、
      verse: 6
    - text: 我之棄爾、祇片時耳、必以鴻慈集爾、
      verse: 7
    - text: 我憤怒時、掩面須臾、必以永久之仁慈矜恤爾、贖爾之耶和華言之矣、
      verse: 8
    - text: 此猶挪亞之洪水、昔我誓云、不復使洪水汎濫於地、今亦誓云、不復怒爾、不復責爾矣、
      verse: 9
    - text: 山嶽可遷、岡陵可移、惟我之仁慈不遷、我之和約不移、恤爾之耶和華言之矣、○
      verse: 10
    - text: 爾遭患難、飄於巨風、不得慰藉者、我將以丹砂砌爾之石、以青玉作爾之基、
      verse: 11
    - text: 以紅玉建爾堞、以珊瑚造爾門、以寶石作爾疆域、
      verse: 12
    - text: 爾之子女、將蒙耶和華之教、衆子大獲平康、
      verse: 13
    - text: 爾因行義、必得堅立、遠離暴虐、毋庸畏葸、恐怖不近爾身、
      verse: 14
    - text: 人或搆釁、非我所使、凡搆釁攻爾者、必緣爾而顚仆、
      verse: 15
    - text: 工人吹火製器、以爲用者、乃我所造、施行殄滅之人、亦我所造、
      verse: 16
    - text: 凡爲攻爾所製之器、必不利達、凡爲鞫爾而動之舌、爾必罪之、斯爲耶和華諸僕之益、亦爲其義、乃本乎我、耶和華言之矣、
      verse: 17
  - chapter: 55
    verses:
    - text: 凡口渴者、其來就水、無金者來購而食之、來沾酒乳、不需金、不索值、
      verse: 1
    - text: 不足爲糧者、胡權金以市之、不能果腹者、胡勤勞以得之、其謹聽我、而食嘉肴、且飫肥甘、致心悅懌、
      verse: 2
    - text: 側耳就我、諦聽我言、則可得生、我與爾立永約、卽所許大衞之實惠、
      verse: 3
    - text: 我立之爲列邦之證、俾作民長、而爲其帥、
      verse: 4
    - text: 素所未識之邦、爾將召之、因爾上帝耶和華、以色列聖者之故、素不識爾之民、必趨就爾、蓋耶和華已榮爾矣、○
      verse: 5
    - text: 耶和華可遇之時、爾其尋之、相近之日、爾其籲之、
      verse: 6
    - text: 作惡之輩、當離其途、不義之人、當易其念、歸於耶和華、彼必恤之、歸於我上帝、彼必普施赦宥、
      verse: 7
    - text: 耶和華曰、我之念非爾之念、我之途非爾之途、
      verse: 8
    - text: 我之途高於爾之途、我之念高於爾之念、如天高於地焉、
      verse: 9
    - text: 譬諸雨雪、自天而降、不返於上、潤澤土壤、使之萌芽結實、以種與播者、以糧與食者、
      verse: 10
    - text: 我口出言亦若是、不徒返於我、必成我所悅、於我所命、必利達焉、
      verse: 11
    - text: 爾將欣然而出、安然而蒙引導、山岡揚聲、謳歌爾前、田野林木、皆將鼓掌、
      verse: 12
    - text: 松柏挺生、以代荊棘、岡拈秀發、以代蒺藜、是爲耶和華名之徵、永爲記誌、終不滅絕、
      verse: 13
  - chapter: 56
    verses:
    - text: 耶和華曰、爾當秉公行義、蓋我之拯救伊邇、我之公義將顯、
      verse: 1
    - text: 守安息而不褻慢、禁己手而不作惡、行此而堅執之、其人福矣、
      verse: 2
    - text: 附耶和華之異邦人、勿曰耶和華必別我於其民、閹者勿曰我乃枯木、
      verse: 3
    - text: 蓋耶和華曰、凡爲閹者、守我安息、擇我所悅、守我盟約、
      verse: 4
    - text: 在我室中、於我垣內、我將賜彼記誌、俾有名譽、較有子女爲尤愈、且錫以永名、終不滅絕、
      verse: 5
    - text: 附耶和華之異邦人、供其役事、敬愛耶和華名、爲之臣僕、守安息而不褻慢、堅守其盟約、
      verse: 6
    - text: 我必導之至我聖山、俾其欣喜於我祈禱之室、彼之燔祭及他祭、獻於我壇、必蒙悅納、蓋我之室、將稱爲萬民祈禱之室焉、
      verse: 7
    - text: 集以色列離散之民者、主耶和華曰、旣集我民、此外、將集他族以歸之、○
      verse: 8
    - text: 田野叢林之獸、其來吞噬、
      verse: 9
    - text: 彼之守望、瞽目無知、啞犬不吠、喜夢幻、好偃臥、貪寢睡、
      verse: 10
    - text: 斯犬饕餮、不知饜足、斯牧不明、各趨其途、悉求利己、
      verse: 11
    - text: 彼曰、其來、我將取酒、痛飲醇醪、明日同於今日、樂莫大焉、
      verse: 12
  - chapter: 57
    verses:
    - text: 義者云亡、無人介意、仁者逝世、無人思及、善人脫於患難、
      verse: 1
    - text: 彼獲平康、凡躬行正直者、必安寢於其柩、○
      verse: 2
    - text: 惟爾女巫之子、奸夫與妓之裔、其前而聽、
      verse: 3
    - text: 爾戲謔誰乎、向誰張吻吐舌、爾曹豈非悖逆之子、詭詐之裔乎、
      verse: 4
    - text: 爾於茂橡綠樹之下、縱厥淫欲、山谷石窟之間、殺戮子女、
      verse: 5
    - text: 溪中光石、乃爾所得、爲爾之業、爲之灌奠、而獻素祭、爾旣行此、我豈能不怒乎、
      verse: 6
    - text: 爾置牀於高岡、陟之而獻祭、
      verse: 7
    - text: 門與門柱之後、立爾記誌、爲人裸體而登、爲之展牀、與之訂約、且顧厥林、而戀慕之、
      verse: 8
    - text: 以膏奉於摩洛、多加香品、遣使遠方、而自屈辱、至入陰府、
      verse: 9
    - text: 道途迢遞、不免困憊、然未言無望、手復得力、故不疲乏、
      verse: 10
    - text: 爾畏誰、因誰而懼、致爾誑言、不以我爲念、不以此爲意、爾不畏我、豈非因我歷久無言乎、
      verse: 11
    - text: 爾之公義、我將宣之、爾之所爲、無益於汝、
      verse: 12
    - text: 爾號呼之際、任爾所集者救爾、彼必爲風所飄、爲氣所吹、惟託庇於我者、將承斯土、獲我聖山爲業、
      verse: 13
    - text: 將有言曰、修築道路、平之平之、在我民前、去其窒礙、○
      verse: 14
    - text: 巍巍在上、永永其居、名爲聖者曰、我居高而且聖之所、且與痛悔謙冲之人偕居、以蘇謙冲者之神、而暢痛悔者之心、
      verse: 15
    - text: 我不常爭辯、不恆忿怒、恐我所造之人困憊、神性疲弊、
      verse: 16
    - text: 緣其貪婪之咎、我則奮怒以擊之、掩面而憾之、彼仍悖逆、任意而行、
      verse: 17
    - text: 彼之行徑、我見之矣、我必醫之、引導之、慰藉之、並慰藉其中之憂人、
      verse: 18
    - text: 耶和華曰、我造厥口之果、遠者近者、願其平康、我必醫之、
      verse: 19
    - text: 惟彼惡人、若洶湧之海、不能恬靜、厥水擁出泥穢、
      verse: 20
    - text: 我上帝曰、作惡之輩、不享平康、
      verse: 21
  - chapter: 58
    verses:
    - text: 大聲呼號、勿限止焉、揚聲如角、以其罪咎告於我民、以其愆尤示雅各家、
      verse: 1
    - text: 彼日尋我、樂知我道、求我示以義律、悅親上帝有若行義之民、未違上帝之律、
      verse: 2
    - text: 彼曰、我禁食、爾不顧、我苦心、爾不知、何也、曰、爾禁食時、尚營己事、苛虐傭人、
      verse: 3
    - text: 爾之禁食、致起爭競、凶拳毆擊、此期禁食、爾聲不得上聞、
      verse: 4
    - text: 我所選禁食之日、豈如是乎、令人苦其心志、俯首若蘆、以麻與灰、布於身下、此豈稱爲禁食、爲耶和華所悅納之日乎、
      verse: 5
    - text: 我所選之禁食、豈非釋凶惡之索、解人之負、縱受屈者自逸、而折諸軛乎、
      verse: 6
    - text: 豈非頒食於飢者、導流離之貧民、寓於爾室、見裸者而衣之、不掩面於骨肉乎、
      verse: 7
    - text: 若此、爾之輝光、必著若朝暉、爾之得醫、將速見其效、爾之公義、顯於爾前、我耶和華之榮光、衞於爾後、
      verse: 8
    - text: 爾祈禱、耶和華必應、爾籲呼、必曰我在斯、
      verse: 9
    - text: 爾若去人之軛、不指摘、不妄言、施仁慈於飢人、滿困苦者之欲、爾之輝光、必見於暗、爾之晦冥、必若日中之明、
      verse: 10
    - text: 耶和華將恆導爾、在於旱乾之地、俾爾滿志、骨骸堅固、爾必如灌漑之園囿、若不竭之泉源、
      verse: 11
    - text: 自爾而出者、必築歷久荒蕪之處、重立累代毀壞之基、人將稱爾爲補缺者、爲修衢者、俾人居焉、
      verse: 12
    - text: 如爾於我安息聖日、防閑爾足、稱爲可喜可尊、於耶和華之聖日、不行己道、不營己事、不出虛言、
      verse: 13
    - text: 則必緣耶和華而樂、我將使爾駕行地之高處、俾享爾祖雅各之業、耶和華口言之矣、
      verse: 14
  - chapter: 59
    verses:
    - text: 耶和華非手短而不能救、非耳聾而不能聽、
      verse: 1
    - text: 惟爾之罪戾、使爾與上帝隔絕、爾之愆尤、俾其掩面、而不垂聽、
      verse: 2
    - text: 爾手汚於血、爾指染於惡、口出虛詞、舌談邪慝、
      verse: 3
    - text: 其人涉訟、不依公平、申訴不循眞實、恃虛僞、言誕妄、懷殘害、生邪慝、
      verse: 4
    - text: 煦嫗蝮卵、組織蛛網、食其卵者必死、其卵被踐、則蝮出焉、
      verse: 5
    - text: 其網不能爲衣、其工不能自蔽、邪慝爲其工、強暴在其手、
      verse: 6
    - text: 其足趨以行惡、急流無辜之血、衷存邪慝、所經之途、無不荒蕪毀滅、
      verse: 7
    - text: 不識平康之路、所行不公、自闢曲徑、行其中者、不獲綏安、
      verse: 8
    - text: 故公平遠我、仁義不及我躬、我望光明、仍處幽暗、我冀平旦、猶履晦冥、
      verse: 9
    - text: 循牆如瞽者、徧捫如盲人、日中顚趾、無異昏暮、在於健者之間、有若死人、
      verse: 10
    - text: 我吼若熊、哀鳴若鳩、望公義而不得、冀拯救而相遠、
      verse: 11
    - text: 在於爾前、我咎孔多、我罪訟我、我咎偕我、自知我愆、
      verse: 12
    - text: 悖逆不認耶和華、違離不從我上帝、出暴戾叛逆之言、衷懷虛僞、口以宣之、
      verse: 13
    - text: 公平卻退、仁義遙立、誠實顚於衢、正直不得入、
      verse: 14
    - text: 誠慤無存、去惡者被虜、耶和華鑒之、惡其無義、
      verse: 15
    - text: 彼見無人、異其無保、遂以己臂自行拯救、以己義自爲扶持、
      verse: 16
    - text: 以公義爲護胸、以拯救爲兜鍪、以復仇爲衵服、以熱中爲長衣、
      verse: 17
    - text: 依人所爲、而加報施、震怒乎仇敵、降罰於島嶼、
      verse: 18
    - text: 耶和華之名、自西而見敬、其榮自東而見畏、蓋耶和華必臨、若急流之河、爲其氣所鼓也、
      verse: 19
    - text: 耶和華曰、有救贖者、將臨於錫安、及雅各家改過之人、
      verse: 20
    - text: 我與斯人所立之約、卽我賦爾之神、傳爾之言、不離乎爾、及爾子孫之口、自今以迄永久、耶和華言之矣、
      verse: 21
  - chapter: 60
    verses:
    - text: 爾其興起炫耀、蓋爾光已至、耶和華之榮著於爾上矣、
      verse: 1
    - text: 幽暗將蒙大地、晦冥將蔽兆民、惟耶和華必起而臨爾、其榮顯於爾中、
      verse: 2
    - text: 諸國將卽爾光、列王就爾顯著之耀、
      verse: 3
    - text: 爾其仰目環視、衆會集而歸爾、爾子來自遠方、爾女藉人提抱、
      verse: 4
    - text: 滄海之珍寶、列邦之貨財、俱歸於爾、爾見之而色怡、心動而意舒、
      verse: 5
    - text: 米甸以法孤峯之駝成羣、遍於爾境、示巴之衆咸至、奉以黃金乳香、頌美耶和華、
      verse: 6
    - text: 基達羣羊、必集於爾、尼拜約之牡羊、爲爾所用、獻於我壇、而見悅納、我必使我聖室獲榮、
      verse: 7
    - text: 如雲飛集、如鴒歸牖者、誰乎、
      verse: 8
    - text: 島嶼必瞻望我、他施之舟先至、載爾衆子、來自遠方、同攜金銀、奉爾上帝耶和華之名、及以色列之聖者、因其榮爾也、
      verse: 9
    - text: 異邦人將建爾城垣、其列王爲爾供役、蓋我旣發怒責爾、今則施恩恤爾、
      verse: 10
    - text: 爾邑門必恆闢、晝夜不閉、使人攜列國之貨財、引其諸王而至、
      verse: 11
    - text: 凡民與國、不事爾者、其國必敗、其民必亡、
      verse: 12
    - text: 利巴嫩之榮、松木、杉木、黃楊、運至爾處、以飾我聖所、我必榮我立足之地、
      verse: 13
    - text: 昔虐爾者、其裔必鞠躬於爾前、凡侮爾者、必俯伏於爾足下、稱爾爲耶和華之邑、以色列聖者之錫安、
      verse: 14
    - text: 昔爾見棄被惡、無人過之、我必使爾永久高美、爲萬代之喜樂、
      verse: 15
    - text: 將食列國之乳、爲諸王所撫育、必知我耶和華、雅各之全能者、乃救爾贖爾之主也、
      verse: 16
    - text: 我必以金代銅、以銀代鐵、以銅代木、以鐵代石、定和平爲爾政、立公義爲爾督、
      verse: 17
    - text: 爾地不復聞強暴、爾境不復見殘毀、必稱爾垣爲拯救、爾門爲讚頌、
      verse: 18
    - text: 晝不藉日爲光、夜不藉月照耀、耶和華爲爾永久之光、爾上帝爲爾之榮、
      verse: 19
    - text: 爾之日不沒、爾之月不虧、蓋耶和華爲爾永久之光、爾悲哀之日已終、
      verse: 20
    - text: 爾之民俱爲義人、承斯土以爲恆業、我栽之、手造之、以彰我榮、
      verse: 21
    - text: 今藐小者、必成千倍、今微弱者、必成強邦、屆期、我耶和華必速成之、
      verse: 22
  - chapter: 61
    verses:
    - text: 主耶和華之神臨我、蓋耶和華膏我、俾傳嘉音於謙卑者、遣我醫傷心者、宣自由於俘虜、告開釋於繫囚、
      verse: 1
    - text: 布告耶和華悅納之年、及我上帝復仇之日、慰藉憂民、
      verse: 2
    - text: 凡在錫安哀悼者、賜以花冠、代其灰塵、沃以喜樂之膏、代其悲傷、被以頌美之服、代其憂戚、俾稱爲義樹、乃耶和華所植、以彰其榮、
      verse: 3
    - text: 必復築久荒之處、建夙毀之區、營累代傾圮之邑、
      verse: 4
    - text: 外人將起、牧爾羣羊、異族將爲爾耕田畝、治葡萄園、
      verse: 5
    - text: 惟爾稱爲耶和華之祭司、我上帝之役事、享列國之貨財、得其榮顯而誇詡、
      verse: 6
    - text: 倍膺賞賚、以代羞恥、大得喜樂、以代凌辱、在於故土、倍得產業、懽忭無窮、
      verse: 7
    - text: 我耶和華好公義、惡強奪及不義、必依誠實報之、且與之立永約、
      verse: 8
    - text: 其後裔見知於列邦、其子孫見知於億兆、凡見之者、必認爲耶和華錫嘏之民、○
      verse: 9
    - text: 我緣耶和華而樂甚、心緣我上帝而欣然、蓋其被我以拯救、衣我以仁義、如新娶者冠以花冠、猶之新婦飾以珍寶、
      verse: 10
    - text: 譬諸土壤、百卉滋生、園囿之內、所種萌芽、主耶和華亦必使公義頌揚、發生於列國、
      verse: 11
  - chapter: 62
    verses:
    - text: 我爲錫安故、不默然無言、爲耶路撒冷故、不安然而止、迨其公義顯著如輝光、拯救如火炬、
      verse: 1
    - text: 列國將觀爾公義、諸王將覩爾榮耀、爾必得新名、耶和華之口所命、
      verse: 2
    - text: 且爲花冠、在耶和華之手中、爲王冕、在爾上帝之掌上、
      verse: 3
    - text: 爾不復稱爲被棄者、地不復稱爲荒蕪者、爾必稱爲我之所悅、地必稱爲有夫、蓋耶和華悅爾、爾地必歸之、
      verse: 4
    - text: 譬諸壯男、得厥處女、爾之子民、亦將歸爾、爾之上帝將以爾爲樂、如新娶者燕其新婚、○
      verse: 5
    - text: 耶路撒冷歟、我置戍卒於爾城垣、彼晝夜不緘默、提撕耶和華者、尚其無息、
      verse: 6
    - text: 俾不安然、待其建造耶路撒冷、使爲全地所揄揚、
      verse: 7
    - text: 耶和華指己右手、及其有能之臂而誓、不復以爾之穀、給爾仇敵爲食、爾所勤勞而得之酒、外人不復飲之、
      verse: 8
    - text: 惟穫者得而食之、頌美耶和華斂者得而飲之、於我聖所之院、○
      verse: 9
    - text: 當出邑門、爲民備路、築甬道、去其石、爲列邦立幟、
      verse: 10
    - text: 耶和華宣告於地極曰、普告錫安女、爾之拯救臨至、加以賞賚、行其報施、
      verse: 11
    - text: 人將稱斯民爲聖民、耶和華所贖者、爾必稱爲尋獲不棄之邑、
      verse: 12
  - chapter: 63
    verses:
    - text: 來自以東、出自波斯拉、衣紅衣、被麗服、具大力而行者、伊何人乎、我也、卽依公義而言、有力施援者也、
      verse: 1
    - text: 爾衣維赭、爾服若踐酒醡者、何也、
      verse: 2
    - text: 惟我獨踐酒醡、庶民無與偕者、我震怒而踐之、我發憤而躪之、其血濺我衣、染我服、
      verse: 3
    - text: 蓋復仇之日、在我意中、我救贖之年已屆、
      verse: 4
    - text: 我觀之、無人輔翼、我異其無人扶持、遂以己臂自行拯救、藉己憤自爲扶持、
      verse: 5
    - text: 震怒踐踏列邦、發憤使之酩酊、流其血於地、○
      verse: 6
    - text: 耶和華矜恤我儕、及以色列家、恩惠豐隆、我將宣揚其仁慈、而頌美之、
      verse: 7
    - text: 蓋彼曰、斯乃我民、不行詐僞之子、故爲其救主、
      verse: 8
    - text: 民遭困苦、彼亦共之、使侍其前之使救之、加仁愛矜恤以贖之、在古昔時、扶翼之、懷抱之、
      verse: 9
    - text: 惟民叛逆、使其聖神懷憂、故轉爲讐、而自攻之、
      verse: 10
    - text: 民乃憶及古昔、摩西與其衆民、曰、導民與民之牧、出自海中、賦以聖神者、安在哉、
      verse: 11
    - text: 以其榮臂援摩西之右手、判海水於其前、丕顯其名、永世弗替、
      verse: 12
    - text: 導民涉深淵、若馬行原野、不致顚躓、
      verse: 13
    - text: 耶和華之神、使民綏安、若羣畜之息於陵谷、爾導民如是、以彰爾榮名、
      verse: 14
    - text: 尚其自天垂顧、自聖且榮之所鑒觀、爾之熱衷大能、而今安在、爾之仁慈矜恤、靳不我施、
      verse: 15
    - text: 爾乃我父、亞伯拉罕雖不我知、以色列亦不我識、爾耶和華爲我之父、自古名爲救贖我者、
      verse: 16
    - text: 耶和華歟、何任我離爾道、剛愎厥心、不敬畏爾、緣爾僕爾所選之支派故、尚其復返、
      verse: 17
    - text: 爾之聖民得業未久、我敵蹂躪聖所、
      verse: 18
    - text: 我儕似未爲爾所治、似未以爾名而稱者、
      verse: 19
  - chapter: 64
    verses:
    - text: 願爾闢天而臨格、使山震動於爾前、
      verse: 1
    - text: 猶火焚薪、使水騰沸、致敵知爾名、列邦戰慄於爾前、
      verse: 2
    - text: 昔爾行可畏之事、出我意外、其時臨格自天、山嶽震動於爾前、
      verse: 3
    - text: 自古以來、世人未聞、耳未聆、目未覩、爾外未有何神、爲望之者有所爲也、
      verse: 4
    - text: 樂於行義、恆念爾道者、爾迎接之、惟我干罪、致爾震怒、如是已久、尚能得救乎、
      verse: 5
    - text: 我儕咸如不潔之人、所有之義、乃若汚衊之衣、我皆枯槁如葉、被罪驅逐、如風飄颻、
      verse: 6
    - text: 呼籲爾名、黽勉恃爾、無其人也、爾掩面弗顧、以我罪戾、使我消亡、
      verse: 7
    - text: 耶和華歟、爾乃我父、我乃泥塗、爾爲陶人、我皆爾手所造、
      verse: 8
    - text: 耶和華歟、毋嚴加忿怒、毋恆念愆尤、我皆爾民、求爾垂顧、
      verse: 9
    - text: 爾之聖邑、盡成荒野、錫安荒蕪、耶路撒冷邱墟、
      verse: 10
    - text: 我儕聖而且美之室、我祖頌爾之處、經火焚燬、我之樂土、悉變荒蕪、
      verse: 11
    - text: 耶和華歟、勢旣如此、爾猶容忍乎、爾仍默然、重苦我儕乎、
      verse: 12
  - chapter: 65
    verses:
    - text: 未求我者、今則訪我、未尋我者、今則遇我、未籲我名之民、我則謂之曰、我在斯、我在斯、
      verse: 1
    - text: 我終日舉手、招悖逆之民、彼行不軌、任意而爲、
      verse: 2
    - text: 在於我前、恆激我怒、獻祭於園、焚香於瓦、
      verse: 3
    - text: 居於塚墓、宿於祕所、而食豕肉、以可惡之物爲湯、盛於器皿、
      verse: 4
    - text: 告人曰、爾其獨立、勿近我前、我潔於爾、若輩爲煙、在於我鼻、乃如終日常焚之火、
      verse: 5
    - text: 錄於我前、我不靜默、必行報施、償於其身、
      verse: 6
    - text: 爾與乃祖在山焚香、在岡凟我、我必度其所爲、償於其身、耶和華言之矣、○
      verse: 7
    - text: 耶和華曰、葡萄纍然、可釀新酒、或曰、勿壞之、福在其中、我緣我僕之故、亦必如是、免其盡滅、
      verse: 8
    - text: 必使後裔出自雅各、承我山者出自猶大、我之選民必嗣之、我之臣僕必居之、
      verse: 9
    - text: 求我之民、必得沙崙爲牧羊之場、亞割谷爲臥牛之地、
      verse: 10
    - text: 惟爾曹棄耶和華、忘我聖山、爲司數者備筵、爲司命者滿注調和之酒、
      verse: 11
    - text: 我必命爾亡於鋒刃、使爾屈身受戮、因我有命爾不應、有言爾不從、行我所惡、擇我所不悅也、○
      verse: 12
    - text: 主耶和華曰、我僕必得食、惟爾飢餓、我僕必得飲、惟爾煩渴、我僕懽忭、惟爾愧怍、
      verse: 13
    - text: 我僕心樂而謳歌、爾則心憂而哭泣、神傷而號咷、
      verse: 14
    - text: 必遺爾名、爲我選民藉以呪詛、主耶和華將翦滅爾、命其臣僕以新名、
      verse: 15
    - text: 凡在下土爲己祈福者、必向誠實之上帝而祈、凡發誓者、必指誠實之上帝而誓、蓋前難已忘、我目不復覩之、
      verse: 16
    - text: 我造新天新地、已往之事、不復記誌、不縈於懷、
      verse: 17
    - text: 緣我所造、爾其恆久喜樂、蓋我造耶路撒冷爲樂土、其民爲喜源、
      verse: 18
    - text: 我必爲耶路撒冷而喜、爲我民而樂、哭泣哀號之聲、不復聞於其中、
      verse: 19
    - text: 在彼無夭殤之孩提、與不得考終者、壽至期頤、猶爲幼稚、罪人百齡而沒、猶爲服詛、
      verse: 20
    - text: 民必建第而寓其中、植葡萄園而食其果、
      verse: 21
    - text: 非彼建造、他人居之、非彼樹藝、他人食之、我民之壽、猶樹之年、我所選者、恆享其功、
      verse: 22
    - text: 其所爲者不徒勞、其所生者不遘禍、蓋彼爲耶和華錫嘏之裔、其子孫亦與共焉、
      verse: 23
    - text: 彼未祈、我已應之、尚言時、我已允之、
      verse: 24
    - text: 狼與羔共食、獅齧芻若牛、蛇以塵爲食、遍我聖山、無有損害殘滅、耶和華言之矣、
      verse: 25
  - chapter: 66
    verses:
    - text: 耶和華曰、天乃我坐位、地乃我足几、爾將爲我建若何之室、以何地爲我安息之所乎、
      verse: 1
    - text: 又曰、凡此、皆由我手所造而有、惟謙冲心傷、緣我言而戰慄者、我必顧之、
      verse: 2
    - text: 彼宰牛如殺人、供羔如折犬項、獻祭如奉豕血、焚香如頌偶像者、皆自擇其途、心悅可惡之事、
      verse: 3
    - text: 我必擇其所受誘惑、以彼所懼加於其身、因我有命彼不應、有言彼不從、行我所惡、擇我所不悅也、○
      verse: 4
    - text: 緣耶和華言而戰慄者、尚其聽之、爾兄弟憾爾、緣我名而逐爾、曰、願耶和華獲榮、俾我見爾之樂、若人必蒙羞恥、
      verse: 5
    - text: 自邑有喧譁之聲、自殿有耶和華報敵之聲、
      verse: 6
    - text: 維彼錫安女、不坼副而分娩、未劬勞而生男、若此之事、孰聞之、孰見之、
      verse: 7
    - text: 國豈能一日而成、民豈能一時而生、然錫安女方姙、遂產其子矣、
      verse: 8
    - text: 耶和華曰、我旣使坼副、豈不使之產乎、爾之上帝曰、我旣使生育、豈閉其胚胎乎、
      verse: 9
    - text: 凡愛耶路撒冷者、當與之同樂共歡、爲之憂者、當與之偕喜、
      verse: 10
    - text: 致可食其慰藉之乳而飽、以其榮光之盛而樂、
      verse: 11
    - text: 耶和華曰、我必廣賜平康、有若江河、畀以諸國之榮、有若泛溢之溪、爾可享之、爲彼抱於肋旁、搖於膝上、
      verse: 12
    - text: 我必慰爾、若母慰子、爾在耶路撒冷、必得慰藉、
      verse: 13
    - text: 爾曹見之、心則喜樂、骸骨之豐、有如茂草、耶和華之手、必見於其臣僕、其怒加於仇讐、
      verse: 14
    - text: 耶和華必蒞臨於火、其乘輅若旋風、忿然發怒、以烈焰加譴責、
      verse: 15
    - text: 蓋耶和華以火與刃、罰凡有血氣者、爲耶和華所戮者衆、
      verse: 16
    - text: 自別自潔之人、入於園囿、而從其中一人、食豕與鼠、及可惡之物、彼必偕亡、耶和華言之矣、
      verse: 17
    - text: 其所思所爲、我悉知之、屆期、我必會集諸民諸族、彼必來瞻我之榮光、
      verse: 18
    - text: 我在其中將施異蹟、遣彼免難之人、至於列邦、卽至他施、普勒、張弓之路德、及土巴、雅完、與遼遠之島、未聞我名、未見我榮之處、彼將宣揚我榮於列邦、
      verse: 19
    - text: 耶和華曰、異邦人將攜爾兄弟、乘馬及車、肩輿騾駝、來自諸國、詣我耶路撒冷聖山、以獻於我、若以色列族盛禮物於潔器、奉於我室、
      verse: 20
    - text: 我自其中、簡人爲祭司、爲利未人、耶和華言之矣、
      verse: 21
    - text: 耶和華又曰、我所造之新天新地、常存於我前、爾之苗裔、及爾之名、亦必永存、
      verse: 22
    - text: 耶和華又曰、每值月朔安息日、凡有血氣者、必詣我前崇拜、
      verse: 23
    - text: 彼必出見干罪於我者之尸、其蟲不死、其火不滅、爲凡有血氣者所惡、
      verse: 24
  name: Isaiah
- chapters:
  - chapter: 1
    verses:
    - text: 便雅憫地、亞拿突邑、祭司希勒家子耶利米之言、
      verse: 1
    - text: 猶大王亞們子約西亞、卽位之十三年、耶和華諭之、
      verse: 2
    - text: 又諭之於猶大王約西亞子約雅敬時、迄約西亞子西底家十一年之末、是年五月、耶路撒冷被虜、○
      verse: 3
    - text: 耶和華諭我曰、
      verse: 4
    - text: 我未造爾於腹、我已識爾、爾未出胎、我已區別爾、立爾爲列邦之先知、
      verse: 5
    - text: 我曰、噫、主耶和華歟、我乃小子、不知所言、
      verse: 6
    - text: 耶和華諭我曰、勿謂我乃小子、我使爾何往、爾必往焉、我命爾何言、爾必言焉、
      verse: 7
    - text: 勿緣之而懼、蓋我與爾偕、以拯爾也、耶和華言之矣、
      verse: 8
    - text: 耶和華伸手捫我口、曰、我以我言置於爾口、
      verse: 9
    - text: 今日立爾於諸邦諸族之上、用以拔之毀之、滅之傾之、建之植之、○
      verse: 10
    - text: 耶和華又諭我曰、耶利米、爾何所見、曰、見杏樹之枝、
      verse: 11
    - text: 曰、爾所見善矣、我必儆醒、守我言以成之、
      verse: 12
    - text: 耶和華復諭我曰、爾何所見、曰、見一沸鼎自北而傾、
      verse: 13
    - text: 耶和華曰、禍必自北而發、臨於斯土衆民矣、
      verse: 14
    - text: 我必召北方諸邦諸族咸至、各設其座於耶路撒冷邑門之場、環攻城垣、曁猶大諸邑、耶和華言之矣、
      verse: 15
    - text: 我必宣告懲罰於彼、以其離棄我、焚香於他神、崇拜己手所作者、肆行惡事、
      verse: 16
    - text: 爾其束腰而起、盡傳我命、勿緣之恐惶、免我使爾恐惶於其前、
      verse: 17
    - text: 我是日使爾對於猶大通國、君王牧伯、祭司庶民、爲堅城鐵柱銅垣、
      verse: 18
    - text: 彼必攻爾而不勝、蓋我與爾偕、以拯爾也、耶和華言之矣、
      verse: 19
  - chapter: 2
    verses:
    - text: 耶和華諭我曰、
      verse: 1
    - text: 爾往、向耶路撒冷呼曰、耶和華云、我憶爾少年之戀慕、和親之愛情、彼時爾從我於野、未經耕種之地、
      verse: 2
    - text: 以色列於耶和華爲聖、乃土產之初實、凡噬之者、悉爲有罪、災必臨之、耶和華言之矣、○
      verse: 3
    - text: 雅各家、以色列家諸族歟、宜聽耶和華言、
      verse: 4
    - text: 耶和華曰、爾祖視我有何不義、而遐棄我、從事虛無、成爲虛妄乎、
      verse: 5
    - text: 彼衆未言導我出埃及之耶和華安在、彼引我歷曠野、沙漠坎阱之區、旱乾死亡之地、無人經行、無人居處之境、
      verse: 6
    - text: 我導爾入沃壤、俾食其果、曁厥佳品、惟爾入之、則汚我地、使我業爲可憎、
      verse: 7
    - text: 祭司未言耶和華安在、講法律者不識我、民牧干罪於我、先知託巴力之名而預言、從無益之事、
      verse: 8
    - text: 耶和華曰、緣此、我必與爾爭、亦必與爾子孫爭、
      verse: 9
    - text: 可往基提島而觀之、遣人至基達而詳察、有若斯之事否、
      verse: 10
    - text: 諸國之神非神也、豈有易之者哉、惟我民以己之榮、易無益之物、
      verse: 11
    - text: 耶和華曰、諸天歟、爾其緣此而駭愕、驚惶蕭索、
      verse: 12
    - text: 我民作惡有二、我爲活水之源、彼乃棄我、而自掘井、厥井破裂、不能蓄水、
      verse: 13
    - text: 以色列豈爲厮僕乎、豈爲家奴乎、何爲被虜耶、
      verse: 14
    - text: 稚獅向之而咆哮、大發厥聲、荒蕪其地、焚燬其邑、俾無居民、
      verse: 15
    - text: 挪弗及答比匿人、碎爾之顚、
      verse: 16
    - text: 爾上帝耶和華導爾於途、而爾離之、豈非自召斯禍乎、
      verse: 17
    - text: 爾今何爲在於埃及之道、以飲西曷之水、何爲在於亞述之道、以飲大河之水乎、
      verse: 18
    - text: 爾之罪惡必自懲、爾之悖逆必自責、可知離棄爾上帝耶和華、不存寅畏之心、乃惡而且苦之事、萬軍之主耶和華言之矣、
      verse: 19
    - text: 昔爾折爾軛、斷爾繩、曰、我不順服、乃於諸高岡之上、各綠樹之下、屈身行淫、
      verse: 20
    - text: 然我植爾爲嘉葡萄、出於嘉種、爾奚變爲異種葡萄之劣枝乎、
      verse: 21
    - text: 爾雖以鹼、與多皁莢自濯、爾之罪跡尚在我前、主耶和華言之矣、
      verse: 22
    - text: 爾安得曰、我未染汚衊、未從巴力乎、觀爾在谷之途、則知爾之所爲、爾若捷足孤峯之駝、馳行其路、
      verse: 23
    - text: 又若野驢、習於野間、動情欲而吸風、其期旣屆、孰能使之轉離哉、尋之者不勞、及期則遇之、
      verse: 24
    - text: 爾足勿跣、爾喉勿渴、惟爾曰、無望也、蓋我慕外、必從之矣、
      verse: 25
    - text: 盜見獲則愧恥、以色列家、與其君王牧伯、祭司先知、愧恥亦若是、
      verse: 26
    - text: 彼謂木曰、爾爲我父、謂石曰、爾乃生我、且背我而不面我、惟遭患難、則曰起而援我、
      verse: 27
    - text: 爾所造之神安在乎、彼若能援爾於難、則任其起而爲之、猶大歟、爾神之數、等於爾邑、○
      verse: 28
    - text: 耶和華曰、爾悉干罪於我、曷與我辯乎、
      verse: 29
    - text: 我責爾子、乃徒然也、彼不受教、爾刃如猛獅、吞噬爾先知、
      verse: 30
    - text: 斯世之人歟、當明耶和華之言、我於以色列族、豈爲幽曠之野、杳冥之域乎、我民奚曰、我已放縱、不復詣爾、
      verse: 31
    - text: 處女能忘其妝飾、新婦能忘其美服乎、惟我民忘我、其日無從核數、
      verse: 32
    - text: 爾治道以求寵、何其孜孜、至誨惡婦循爾之途、
      verse: 33
    - text: 爾殺無辜貧人、其血見於爾裾、非因其穿窬、乃因其以此責爾也、
      verse: 34
    - text: 惟爾曰、我無罪焉、其怒轉離我矣、因爾自謂未嘗干罪、我必鞫爾、
      verse: 35
    - text: 爾何奔馳、改易爾途、昔緣亞述而蒙羞、今於埃及、亦必蒙恥、
      verse: 36
    - text: 爾必以手抱首、自彼而出、蓋爾所恃者、耶和華棄之、爾不能因之得利達、
      verse: 37
  - chapter: 3
    verses:
    - text: 有曰、人出其妻、妻離之而他適、前夫豈復納之、若然、斯地非受汚之甚乎、耶和華曰、惟爾相愛者衆、與之行淫、猶思歸我乎、
      verse: 1
    - text: 仰觀荒邱、爾何在未受玷汚、爾坐道旁以待、若亞拉伯人之伏於曠野、以爾淫亂邪惡、汚衊斯土、
      verse: 2
    - text: 故甘霖不降、春雨不零、惟爾具有淫婦之顏、不知羞愧、
      verse: 3
    - text: 自茲以往、爾豈不呼我曰、爾乃我父、爲我少年之導、
      verse: 4
    - text: 彼豈含怒迄於永久、蓄忿至於終極乎、爾雖言此、而仍作惡、以成爾欲、○
      verse: 5
    - text: 當約西亞王時、耶和華諭我曰、悖逆之以色列、其所爲者、汝見之乎、彼陟諸高岡、詣諸綠樹、行淫於彼、
      verse: 6
    - text: 我曰、彼行此事、後必歸我、惟彼不歸、其詭譎之妹猶大見之矣、
      verse: 7
    - text: 悖逆之以色列、因其宣淫、爲我所出、與以離書、其詭譎之妹猶大、仍不畏懼、往而行淫、我見之矣、
      verse: 8
    - text: 彼輕其淫亂、汚衊斯土、狥欲於木石、
      verse: 9
    - text: 其詭譎之妹猶大、仍不專誠歸我、惟僞爲耳、耶和華言之矣、○
      verse: 10
    - text: 耶和華諭我曰、悖逆之以色列、較詭譎之猶大、尚顯其義、
      verse: 11
    - text: 爾其北往、宣斯語曰、耶和華云、悖逆之以色列歟、爾其歸哉、我乃矜憫、不怒視爾、不永懷憤、耶和華言之矣、
      verse: 12
    - text: 爾干罪於爾上帝耶和華、奔馳諸路、在諸綠樹之下、崇事他神、不從我言、當自認爾罪、耶和華言之矣、
      verse: 13
    - text: 耶和華曰、悖逆之子、爾其歸哉、我爲爾夫、必於爾中、每邑簡一人、每家簡二人、導爾至錫安、
      verse: 14
    - text: 以遂我心之牧者賜爾、使以智慧明哲養爾、
      verse: 15
    - text: 耶和華曰、其時爾昌熾繁衍於斯土、人不復言耶和華之約匱、不置於心、不記憶之、不詣其所、不製造之、
      verse: 16
    - text: 其時人必稱耶路撒冷爲耶和華之位、列邦必緣耶和華名、集於耶路撒冷、不復徇其惡念、剛愎而行、
      verse: 17
    - text: 是日也、猶大家、將與以色列家偕行、來自北方、詣我所錫爾祖爲業之地、
      verse: 18
    - text: 我曾曰、我置爾於諸子中、錫爾樂土、列國中極美之業、又曰、爾必稱我爲父、不轉而不從我、
      verse: 19
    - text: 以色列家歟、婦行詐以離其夫、爾如是行詐於我、耶和華言之矣、
      verse: 20
    - text: 今在荒邱、聞有人聲、乃以色列人哀哭祈求、因行邪道、忘其上帝耶和華、
      verse: 21
    - text: 爾悖逆之子歟、尚其歸我、我必醫爾悖逆、曰、我歸爾、緣爾爲我之上帝耶和華也、
      verse: 22
    - text: 瞻仰岡陵、恃山上之喧闐、實屬徒然、以色列之拯救、乃在我上帝耶和華、
      verse: 23
    - text: 自我少時、我之列祖勞力而得牛羊、及其子女、彼可恥之物、乃吞噬之、
      verse: 24
    - text: 我當蒙羞而臥、以恥蔽身、蓋我與我列祖、自幼迄今、干犯我上帝耶和華、不從其言、
      verse: 25
  - chapter: 4
    verses:
    - text: 耶和華曰、以色列歟、爾若返而歸我、若於我前屛爾可憎之物、則不被遷移、
      verse: 1
    - text: 必以誠實公平仁義、指維生之耶和華而誓、列邦亦將以之自祝、以之爲榮、○
      verse: 2
    - text: 耶和華諭猶大及耶路撒冷人曰、墾爾荒壤、勿播種於荊棘中、
      verse: 3
    - text: 猶大人及耶路撒冷居民歟、宜對耶和華自潔、祛除爾心之汚、免我因爾所行之惡、發怒如火炎炎、無能撲滅、
      verse: 4
    - text: 宜宣於猶大、傳於耶路撒冷曰、當於境內吹角、大聲呼曰、集衆而入鞏固之邑、
      verse: 5
    - text: 向錫安樹斾、逃難勿延、蓋我降禍、自北而來、大施翦滅、
      verse: 6
    - text: 有獅出其叢林、殘賊列國者、已啟行出其所、將使爾地荒蕪、爾邑邱墟、無人居處、
      verse: 7
    - text: 緣此、爾其束麻、哀哭號咷、蓋耶和華之烈怒未轉離我、
      verse: 8
    - text: 耶和華曰、是日君王牧伯、厥心沮喪、祭司驚奇、先知駭異、
      verse: 9
    - text: 我曰、噫、主耶和華歟、爾欺斯民、及耶路撒冷甚矣、謂之曰、爾曹必獲安康、而刃乃害其命、
      verse: 10
    - text: 是時必告斯民、與耶路撒冷曰、炎熇之風、來自曠野之荒邱、向我民女而吹、非爲簸之、非爲潔之、
      verse: 11
    - text: 又有更大之風、爲我而至、今我將行鞫於彼也、
      verse: 12
    - text: 敵將如雲而上、車若颶風、馬疾於鷹、禍哉我儕、吾其敗矣、
      verse: 13
    - text: 耶路撒冷歟、爾其洗心去惡、庶可獲救、爾懷惡念、伊於胡底、
      verse: 14
    - text: 有聲自但而傳信、自以法蓮山而報災、
      verse: 15
    - text: 當傳示列邦、宣告耶路撒冷曰、圍攻者來自遠方、大聲呼於猶大諸邑、
      verse: 16
    - text: 彼圍攻耶路撒冷、若人之守田、以其逆我也、耶和華言之矣、
      verse: 17
    - text: 爾之行徑作爲、使遭斯事、此乃爾之惡報、其苦特甚、害及爾心、○
      verse: 18
    - text: 我魂歟、我聞角聲、戰鬬之警、我心痛哉、我心痛哉、中懷不安、不能緘默、
      verse: 19
    - text: 毀滅復加毀滅、呼報不絕、全國荒蕪、我之帳幕壞於倏然、帷幄毀於俄頃、
      verse: 20
    - text: 我瞻旌斾、我聞角聲、何時而止、
      verse: 21
    - text: 我民蒙昧、而不我識、愚蠢之子、罔有聰慧、行惡有智、行善無智、○
      verse: 22
    - text: 我觀大地則虛曠混沌、我觀諸天則無光、
      verse: 23
    - text: 觀山嶽則震動、觀岡陵則搖撼、
      verse: 24
    - text: 復觀四境無人、空中飛鳥悉去、
      verse: 25
    - text: 我又觀之、見沃田成爲荒野、諸邑毀於耶和華烈怒之前、
      verse: 26
    - text: 蓋耶和華云、全地將成荒蕪、然我不盡滅之、
      verse: 27
    - text: 因是大地哀號、諸天幽暗、蓋我言之定之、不回厥志、亦不轉而置之、
      verse: 28
    - text: 騎兵射者喧譁、諸邑因之而遁、入叢林、攀巖石、諸邑被棄、無一居人、
      verse: 29
    - text: 爾荒蕪時、將何爲乎、雖衣絳衣、飾金飾、以墨畫目、如此修飾、俱屬徒勞、戀愛爾者蔑視爾、索爾生命、
      verse: 30
    - text: 蓋我聞有聲、若臨產之婦、若初產者之痛苦、是乃錫安女之聲、喘息張手曰、禍哉我也、我魂亡於殘殺者之前矣、
      verse: 31
  - chapter: 5
    verses:
    - text: 爾其往來於耶路撒冷之衢、於其寬廣之區察視之、索一行公義求信實者、若有之、我必宥斯邑、
      verse: 1
    - text: 彼雖指維生之耶和華而誓、猶爲妄誓、
      verse: 2
    - text: 耶和華歟、爾目非顧信實乎、爾擊之、彼不懷憂、爾滅之、彼不受教、惟自堅其顏、逾於磐石、不肯歸誠、
      verse: 3
    - text: 我曰、此乃貧乏者、愚昧者、不識耶和華之道、不明其上帝之法、
      verse: 4
    - text: 我將詣顯者與之言、彼識耶和華之道、明其上帝之法、惟彼同心折軛斷繩、
      verse: 5
    - text: 是以叢林之獅必殺之、曠野之狼必噬之、豹必伺於邑外、凡出邑者、悉爲所裂、蓋其罪戾孔多、悖逆增甚、
      verse: 6
    - text: 我何能宥爾哉、爾之子女棄我、指彼非神者而誓、我使之飽食、彼則行淫、羣集妓室、
      verse: 7
    - text: 彼若肥馬得縱、各向其鄰之妻嘶鳴、
      verse: 8
    - text: 耶和華曰、我豈不緣此而加譴責、豈不復仇於若是之國哉、○
      verse: 9
    - text: 爾登其垣而毀之、惟勿盡毀、可除其枝、蓋非屬耶和華也、
      verse: 10
    - text: 耶和華曰、以色列家與猶大家、待我詭詐維甚、
      verse: 11
    - text: 弗認耶和華、曰言者非彼也、災難不臨於我、刀兵饑饉、我不遇之、
      verse: 12
    - text: 先知爲風、道不在於其中、彼之所言、必及己身、
      verse: 13
    - text: 故萬軍之上帝耶和華曰、爲彼言是、我必使我言在爾口爲火、斯民爲薪而焚之、
      verse: 14
    - text: 耶和華曰、以色列家歟、遠方有國、旣強且古、爾曹不識其方言、不明其所語、我必導之攻爾、
      verse: 15
    - text: 其箙若旣闢之塚、其人皆爲勇士、
      verse: 16
    - text: 彼必食爾禾稼、及爾餱糧、卽爾子女所當食者、並食爾牛羣羊羣、及葡萄無花果、以刃毀爾所恃之堅城、
      verse: 17
    - text: 惟其時我猶不盡滅爾、耶和華言之矣、
      verse: 18
    - text: 爾曹若云、我上帝耶和華何爲以此加我、爾當語之曰、爾曹棄我、奉事他神於爾境、如是、亦必奉事外人於非爾之地、○
      verse: 19
    - text: 爾宜佈告於雅各家、宣傳於猶大曰、
      verse: 20
    - text: 愚昧無知之民歟、有目而不見、有耳而不聞、爾其聽此、
      verse: 21
    - text: 耶和華曰、我立永命、以沙界海、不得踰防、雖波濤洶湧而不越、漰渤而不踰、爾不畏我、不戰慄於我前乎、
      verse: 22
    - text: 惟斯民懷叛逆之心、背我而去、
      verse: 23
    - text: 彼不自謂、我當寅畏我上帝耶和華、彼降秋雨春雨、各適其時、爲我定厥穡期、
      verse: 24
    - text: 爾之愆尤使爾失此、爾之罪戾阻爾獲福、
      verse: 25
    - text: 蓋我民中有惡人、隱伏如獵禽者、設機以陷人、
      verse: 26
    - text: 籠充以禽鳥、其室亦充以詭詐、因而昌盛富有、
      verse: 27
    - text: 彼體肥膚潤、作惡太甚、不爲孤子伸寃、使之利達、不爲貧者折中、
      verse: 28
    - text: 耶和華曰、我豈不緣此而加譴責、豈不復仇於若是之國哉、
      verse: 29
    - text: 斯土有奇異可憎之事、
      verse: 30
    - text: 先知傳虛僞、祭司藉以操權、我民咸以爲悅、至終爾將若之何、
      verse: 31
  - chapter: 6
    verses:
    - text: 便雅憫人歟、逃出耶路撒冷以求安、吹角於提哥亞、立斾於伯哈基琳、蓋禍自北而著、毀滅甚巨、
      verse: 1
    - text: 美麗嬌嬈之錫安女、我必殄滅之、
      verse: 2
    - text: 牧者與其羣羊必至、張幕於其四周、各於其地牧之、
      verse: 3
    - text: 爾其備戰、我儕其起、乘午以上、禍哉、日已西斜、夕影長矣、
      verse: 4
    - text: 起哉、夤夜而上、毀其宮室、
      verse: 5
    - text: 萬軍之耶和華云、伐木築壘、以攻耶路撒冷、其中充斥苛虐、乃宜罰之邑也、
      verse: 6
    - text: 彼肆行邪惡、如泉之湧水、強暴毀滅、聞於其間、疾病瘡痍、常在我前、
      verse: 7
    - text: 耶路撒冷歟、爾宜受教、免我心厭爾、使爾地荒蕪、無人居處、
      verse: 8
    - text: 萬軍之耶和華曰、人必盡拾以色列之遺民、若採葡萄、爾其反手、若採葡萄者攀枝而摘之、
      verse: 9
    - text: 我將與誰言以警之、使之聞乎、其耳未潔、致不能聽、耶和華之言、彼視爲辱、不以爲悅、
      verse: 10
    - text: 故我充以耶和華之怒、疲倦難忍、可傾之於衢中之童、及少壯之會、夫婦耆老、及年邁者、必皆被執、
      verse: 11
    - text: 耶和華曰、我將伸手於此地之居民、其第宅田疇妻室、同歸他人、
      verse: 12
    - text: 因其自尊逮卑、咸屬貪婪、先知祭司、俱行虛誕、
      verse: 13
    - text: 彼醫我民之傷、畧而爲之、曰、平康平康、實無平康、
      verse: 14
    - text: 彼行可惡之事、豈知恥乎、非也、毫不知恥、亦不赧顏、故必仆於仆者之中、我譴責之際、彼必顚躓、耶和華言之矣、○
      verse: 15
    - text: 耶和華曰、爾宜立道中而觀、訪其古道之善者而行之、如是、則心獲安、惟彼曰、我弗由之、
      verse: 16
    - text: 予立守望者以警爾、命爾聽其角聲、惟彼曰、我弗聽之、
      verse: 17
    - text: 列邦歟、宜聽之、會衆歟、宜知斯民將遇之事、
      verse: 18
    - text: 大地歟、其聽之、我必降災於斯民、爲其圖謀之果報、蓋彼不從我言、而棄我律、
      verse: 19
    - text: 乳香來自示巴、菖蒲至自遠方、而獻於我、果何益哉、爾之燔祭、我不納之、爾之素祭、我不悅之、
      verse: 20
    - text: 耶和華曰、我將置窒礙於民前、使父子同蹶、鄰友皆亡、○
      verse: 21
    - text: 耶和華曰、有一族自北方而來、有大國自地極而興、
      verse: 22
    - text: 執弓與戟、彼乃殘忍、不加矜恤、聲若海濤漰渤、錫安女歟、彼皆乘馬列陳、如戰士以攻爾、
      verse: 23
    - text: 我旣聞其風聲、手則弱焉、痛苦迫我、憯怛若臨產之婦、
      verse: 24
    - text: 勿往於田、勿行於道、蓋敵刃環繞、隨在震驚、
      verse: 25
    - text: 我民女歟、爾其束麻、輾轉灰塵、爾其舉哀、號咷痛哭、若喪獨子、蓋殘賊者將倏然臨我、
      verse: 26
    - text: 主曰、我已立爾在我民中、爲試者、爲保障、使爾察知其途、
      verse: 27
    - text: 彼衆悖逆特甚、隨在誹謗、爲銅爲鐵、悉行邪惡、
      verse: 28
    - text: 風箱猛烈、鉛銷於火、鍊之不已、終屬徒勞、惡者未除也、
      verse: 29
    - text: 人必稱爲棄銀、蓋耶和華棄之矣、
      verse: 30
  - chapter: 7
    verses:
    - text: 耶和華諭耶利米之言、
      verse: 1
    - text: 曰、立於耶和華室門、宣是言曰、凡屬猶大、入此諸門、崇拜耶和華者、宜聽其言、
      verse: 2
    - text: 萬軍之耶和華、以色列之上帝云、正爾行徑、及爾作爲、我則俾爾居於此地、
      verse: 3
    - text: 或曰、耶和華之殿、耶和華之殿、耶和華之殿卽此、斯虛誕之詞、爾勿恃之、
      verse: 4
    - text: 爾若至終正爾行徑、及爾作爲、且行公義於人、及其鄰中、
      verse: 5
    - text: 不虐羇旅孤寡、不流無辜之血於斯、不從他神以自害、
      verse: 6
    - text: 我則俾爾居於斯土、卽我自昔賜爾列祖之地、迄於永久、
      verse: 7
    - text: 惟爾恃無益之虛詞、
      verse: 8
    - text: 攘竊殺戮、行淫妄誓、焚香於巴力、從事素所未識之他神、
      verse: 9
    - text: 且詣我寄名之室、立於我前曰、我得釋矣、致爾行此可惡之事、
      verse: 10
    - text: 我寄名之室、爾乃視爲盜穴乎、耶和華曰、我鑒之矣、
      verse: 11
    - text: 可往示羅、昔我寄名之所、視我爲我民以色列邪惡、所行之事、
      verse: 12
    - text: 耶和華曰、爾旣行此、我屢戒爾、夙興與言、惟爾弗聽、我呼爾而弗應、
      verse: 13
    - text: 故我於我寄名之室、爾所恃者、及我錫爾列祖與爾之地、必有所爲、如昔在示羅然、
      verse: 14
    - text: 我必屛爾於我前、猶昔屛爾昆弟以法蓮全族焉、○
      verse: 15
    - text: 勿爲斯民祈禱、勿爲之揚聲呼籲、勿爲之祈求於我、我不爾聽也、
      verse: 16
    - text: 彼於猶大諸邑、及耶路撒冷街衢所行者、爾未見之乎、
      verse: 17
    - text: 子取薪、父舉火、婦人摶麪爲餅、而奉天后、灌酒於他神、以激我怒、
      verse: 18
    - text: 耶和華曰、彼激我怒乎、豈非自激、致面有慚色哉、
      verse: 19
    - text: 故主耶和華曰、我必傾我忿怒於斯土、在其人民牲畜、田木土產、如火之烈、焚燬不熄、○
      verse: 20
    - text: 萬軍之耶和華、以色列之上帝曰、以爾燔祭加於他祭、而食其肉、
      verse: 21
    - text: 蓋我導爾列祖出埃及時、未嘗以燔祭及他祭命之、
      verse: 22
    - text: 惟命之曰、當聽我言、我則爲爾上帝、爾爲我民、悉行我所命爾之道、必蒙福祉、
      verse: 23
    - text: 惟彼不從、不傾耳以聽、乃行己謀、徇其惡心之剛愎、退卻不前、
      verse: 24
    - text: 自爾列祖出埃及時、以迄於今、我日遣我僕諸先知詣爾、乃夙興而遣之、
      verse: 25
    - text: 惟爾不從、不傾耳以聽、乃強厥項、作惡甚於列祖、
      verse: 26
    - text: 爾將告以斯言、惟彼不聽、爾將呼之、惟彼不應、
      verse: 27
    - text: 宜語之曰、斯乃不聽其上帝耶和華之言、不受訓誨之國、眞實亡矣、絕於其口、○
      verse: 28
    - text: 耶路撒冷民歟、當剪髮而擲之、舉哀於荒邱、蓋耶和華怒斯世、而棄之矣、
      verse: 29
    - text: 耶和華曰、猶大人行我所惡、以其可憎者、置於我寄名之室、俾染汚衊、
      verse: 30
    - text: 且建陀斐特崇邱、卽在欣嫩子谷、焚其子女於火、此事非我所命、亦非我心所思、
      verse: 31
    - text: 故耶和華曰、時日將至、此地不復稱陀斐特、亦不稱欣嫩子谷、惟稱殺戮谷、蓋必葬死人於陀斐特、致無隙地、
      verse: 32
    - text: 空中飛鳥、地上野獸、將食斯民之屍、無人驅之、
      verse: 33
    - text: 維時、我必使猶大諸邑、及耶路撒冷街衢、無有歡欣喜樂之聲、與新娶者及新婦之聲、以斯土成爲荒蕪矣、
      verse: 34
  - chapter: 8
    verses:
    - text: 耶和華曰、當是時、人必取猶大君王之骨、牧伯之骨、祭司之骨、先知之骨、耶路撒冷居民之骨、出於其墓、
      verse: 1
    - text: 陳於日月天象之下、卽其所戀慕、服事順從、尋求崇拜者、無人收而瘞之、將於地上同乎糞土、
      verse: 2
    - text: 此惡族之遺民、爲我所逐、居於各處、寧求死、不求生、萬軍之耶和華言之矣、○
      verse: 3
    - text: 又告之曰、耶和華云、人蹶、豈不復起乎、人去、豈不旋歸乎、
      verse: 4
    - text: 然則此耶路撒冷民、恆久悖逆何爲乎、彼堅持詭譎、弗肯旋轉、
      verse: 5
    - text: 我傾耳以聽、彼不言正直、無人悔其惡行、曰、噫、我所爲何事、彼各行其道、若馬之奔馳於陳、
      verse: 6
    - text: 空中之鶴、識厥定期、班鳩燕雁、咸依當來之時、惟我民不識耶和華之法律、
      verse: 7
    - text: 爾曹奚曰、我乃智者、耶和華之法律在於我中、然文士虛僞之筆、使法律爲虛僞、
      verse: 8
    - text: 智者愧恥、驚惶而被執、彼旣棄耶和華之言、其智維何、
      verse: 9
    - text: 故我必以其妻室予他人、以其田疇付虜者、因其自尊逮卑、咸屬貪婪、先知祭司、俱行虛誕、
      verse: 10
    - text: 彼醫我民女之傷、畧而爲之、曰、平康平康、實無平康、
      verse: 11
    - text: 彼行可惡之事、豈知恥乎、非也、毫不知恥、亦不赧顏、故必仆於仆者之中、我譴責之際、彼必顚躓、耶和華言之矣、
      verse: 12
    - text: 耶和華曰、我必殲滅之、其葡萄樹無葡萄、無花果樹無無花果、厥葉變色、蹂躪之者、我已命之、
      verse: 13
    - text: 我儕靜坐何爲乎、其會集而入鞏固之邑、隕亡於彼、我上帝耶和華飲我以毒水、使我隕亡、緣我干犯耶和華也、
      verse: 14
    - text: 我望平康、未得裨益、我期醫治、而受恐惶、
      verse: 15
    - text: 敵馬噴氣、聞自但境、健馬嘶鳴、震動全地、彼衆已至、吞滅土壤、曁其所有、吞滅城邑、及厥居民、
      verse: 16
    - text: 耶和華曰、我必遣蛇入爾中、無術可制之、蝮必囓爾、○
      verse: 17
    - text: 深願得慰、免我憂戚、我心疲憊、
      verse: 18
    - text: 有我民女哀號之聲、來自遠方、曰、耶和華不在錫安乎、厥王不在其中乎、曰、彼胡爲以雕像、及異邦之虛物、激我怒耶、
      verse: 19
    - text: 穡時旣逝、夏日已過、我儕猶未獲救、
      verse: 20
    - text: 我民女受傷、我因之受傷、我乃哀慟、中懷驚駭、
      verse: 21
    - text: 在基列豈無乳香、豈無醫士、我民女之疾、胡不得瘳耶、
      verse: 22
  - chapter: 9
    verses:
    - text: 願我首爲水泉、我目爲淚源、則可爲我被戮之民女、旦夕哭泣、
      verse: 1
    - text: 願我於野得有旅邸、則可離我民而去、以彼俱爲淫亂之徒、詭詐之黨、
      verse: 2
    - text: 彼彎舌如弓、以發誑言、在國中爲強大、而不行信實、行惡有加無已、而不我識、耶和華言之矣、
      verse: 3
    - text: 爾曹各當謹防鄰里、勿信昆弟、蓋昆弟相欺特甚、鄰里往來讒毀、
      verse: 4
    - text: 各迋其鄰、不言誠實、舌習誑言、作惡致憊、
      verse: 5
    - text: 耶和華曰、爾居詭詐之中、彼緣詭詐、不肯識我、○
      verse: 6
    - text: 萬軍之耶和華曰、因我民女如是、我必陶鎔之、煆煉之、否則何以處之、
      verse: 7
    - text: 其舌乃毒矢、而出詐言、對於鄰里、口言平康、心伏殘害、
      verse: 8
    - text: 耶和華曰、我豈不緣此而加譴責、豈不復仇於若是之國哉、○
      verse: 9
    - text: 我爲山嶽哭泣號咷、爲曠野之草場悲哀、因其焚燬、無人經之、不聞牲畜之聲、飛禽走獸、俱已逃亡、
      verse: 10
    - text: 我必使耶路撒冷爲墟、作野犬之居所、猶大諸邑荒蕪、無人居處、
      verse: 11
    - text: 孰爲智者、克明斯事、耶和華與誰言、使之宣告、斯土何爲被燬遭焚、有若曠野、無人經之、
      verse: 12
    - text: 耶和華曰、緣彼棄我所示之律、不聽我言、不行我道、
      verse: 13
    - text: 惟徇己心之剛愎、從諸巴力、卽其祖所教者、
      verse: 14
    - text: 故萬軍之耶和華、以色列之上帝曰、我必食斯民以茵陳、飲之以毒水、
      verse: 15
    - text: 散之於列邦、卽彼與其祖所未識者、使鋒刃隨之、至於盡滅、○
      verse: 16
    - text: 萬軍之耶和華曰、爾其思之、召哀悼之婦、善哭之女至、
      verse: 17
    - text: 使其速爲我舉哀、俾我目墮淚、我眼流涕、
      verse: 18
    - text: 自錫安聞有號咷之聲、曰、噫、我儕敗矣、慚愧特甚、因離故土、我之第宅爲敵所毀、
      verse: 19
    - text: 維爾諸婦、當聽耶和華言、耳聆其口所出之詞、其訓爾女號咷、各誨爾鄰哀哭、
      verse: 20
    - text: 蓋死亡至於我牖、入於我宮、我子殄於外、少壯滅於衢、
      verse: 21
    - text: 當告之曰、耶和華云、人屍必若糞土、僵於田間、又如禾束、遺於刈者之後、無人拾之、○
      verse: 22
    - text: 耶和華曰、智者勿誇其智、勇者勿誇其勇、富者勿誇其富、
      verse: 23
    - text: 凡誇者、當誇其明哲、知我爲耶和華、施行慈愛公平仁義於地、蓋我以此爲悅、耶和華言之矣、
      verse: 24
    - text: 耶和華曰、時日將至、彼受割而未潔者、我必罰之、
      verse: 25
    - text: 卽埃及、猶大、以東、亞捫族、摩押、及凡薙鬚鬢、居曠野者、蓋列邦俱未受割、以色列家、中心亦未受割也、
      verse: 26
  - chapter: 10
    verses:
    - text: 以色列家歟、其聽耶和華諭爾之言、
      verse: 1
    - text: 耶和華曰、勿習異邦之俗、勿懼天象之兆、斯乃列邦所懼也、
      verse: 2
    - text: 列邦之例虛僞、有人由林伐木、匠人以斧製之、
      verse: 3
    - text: 以銀與金飾之、以鎚與釘釘之、使不動搖、
      verse: 4
    - text: 依椶樹之形鏇之、彼不能言、亦不能行、須人舁之、不能作惡、無能行善、爾勿畏之、
      verse: 5
    - text: 耶和華歟、無如爾者、惟爾爲大、爾名大有能力、
      verse: 6
    - text: 萬國之王歟、孰不宜寅畏爾、此爲爾所應得、列邦智者顯厥尊榮、無如爾者、
      verse: 7
    - text: 彼皆冥頑無知、偶像之道、惟木而已、
      verse: 8
    - text: 有銀運自他施、擣之成片、有金至自烏法、金匠製之、有藍紫之布爲衣、悉屬巧工所製、
      verse: 9
    - text: 惟耶和華誠爲上帝、乃維生之上帝、永久之王、震怒則大地顫動、發忿則列國莫當、○
      verse: 10
    - text: 宜告之曰、非造天地之神、必滅於地上、亡於天下、
      verse: 11
    - text: 耶和華以其能力創造大地、以其智慧奠定寰宇、以其明哲展布諸天、
      verse: 12
    - text: 彼發厥聲、則穹蒼之水鳴動、地極之雲上騰、電隨雨作、風自庫出、
      verse: 13
    - text: 人皆冥頑無知、金匠因其雕像而羞慚、所鑄之像、乃爲虛僞、內無氣息、
      verse: 14
    - text: 悉屬虛無、惑人之工、譴責之際、俱必滅亡、
      verse: 15
    - text: 雅各之業非若是、彼造萬物、以色列爲其嗣業之族、萬軍之耶和華、乃其名也、○
      verse: 16
    - text: 爾處困者歟、收拾行囊、離乎斯土、
      verse: 17
    - text: 蓋耶和華曰、我於此時、必擲斯土居民、以困苦之、俾其覺悟、○
      verse: 18
    - text: 禍哉我也、我受殘害、我受重傷、我曰、是誠我憂、我必承之、
      verse: 19
    - text: 我幕毀、厥繩斷、我之子女離我無存、無人爲我張幕立帷、
      verse: 20
    - text: 民牧冥頑、未尋求耶和華、故作事不智、其羣四散、
      verse: 21
    - text: 風聲傳至、大亂來自北方、將使猶大諸邑荒蕪、爲野犬之居所、
      verse: 22
    - text: 耶和華歟、我知人之道途不由己、人行於世、不能自定其步履、
      verse: 23
    - text: 耶和華歟、從寬責我、毋加震怒、免我歸於烏有、
      verse: 24
    - text: 其傾爾怒於不識爾之異邦、及不籲爾名之諸族、蓋彼吞噬雅各、而殲滅之、令其居所荒蕪、
      verse: 25
  - chapter: 11
    verses:
    - text: 耶和華諭耶利米之言、
      verse: 1
    - text: 曰、當聽此約之詞、告猶大人、及耶路撒冷居民、
      verse: 2
    - text: 曰、以色列之上帝耶和華云、不聽此約之言、其人必受詛、
      verse: 3
    - text: 此約、卽我導爾列祖出埃及、脫鐵鑪之日所諭者、曰、宜遵我言、循我所命而行、則可爲我民、我爲爾上帝、
      verse: 4
    - text: 俾踐與爾列祖所誓之言、錫彼流乳與蜜之地、有如今日、我對曰、耶和華歟、誠所願也、○
      verse: 5
    - text: 耶和華諭我曰、當宣斯言於猶大諸邑、及耶路撒冷街衢曰、宜聽此約之言、而遵行之、
      verse: 6
    - text: 自我導爾列祖出埃及、以迄於今、我切戒之、卽夙興而戒之、曰、宜聽我言、
      verse: 7
    - text: 彼乃不從、不側耳以聽、惟徇其惡心之剛愎而行、不遵我所命之約、故我以此約所言加之、○
      verse: 8
    - text: 耶和華諭我曰、猶大人及耶路撒冷居民中、有叛逆之謀、
      verse: 9
    - text: 厥祖不遵我言、彼效其尤、從他神而事之、以色列家與猶大家、背我與其祖所立之約、
      verse: 10
    - text: 故耶和華曰、我必降災於彼、不能避之、彼呼籲我、我不垂聽、
      verse: 11
    - text: 當時猶大諸邑、及耶路撒冷居民、將往呼籲其素所焚香之神、惟彼不拯之於難、
      verse: 12
    - text: 猶大歟、爾神之數、等於爾邑、耶路撒冷街衢若干、爾依其數、爲可恥之物立壇、焚香於巴力、○
      verse: 13
    - text: 勿爲斯民祈禱、勿爲之揚聲呼籲、彼遭難而呼籲我、我必不聽、
      verse: 14
    - text: 我所愛者、爾旣多行淫亂、在我聖室何爲、聖胙豈能除爾罪惡、致爾得脫乎、
      verse: 15
    - text: 昔耶和華稱爾名曰青橄欖樹、美好而結嘉果、今在轟聲之中、燃火焚之、枝條摧折、
      verse: 16
    - text: 萬軍之耶和華昔培植爾、今命災禍擊爾、因以色列家與猶大家行惡、爲巴力焚香、以激我怒也、○
      verse: 17
    - text: 彼之所爲、耶和華示我、我悉知之、
      verse: 18
    - text: 惟我若柔順之羔、被牽而就死地、不知彼謀害我曰、我儕其毀厥樹與果、絕之於生人之地、使其名不復見憶、
      verse: 19
    - text: 萬軍之耶和華歟、爾維秉公行鞫、鑒察人之心腸、我以我獄訴於爾前、必見爾復仇於其身、
      verse: 20
    - text: 耶和華曰、亞拿突人索爾生命、曰、勿託耶和華名而預言、免爾死於我手、
      verse: 21
    - text: 故萬軍之耶和華曰、我必罰之、少壯必亡於鋒刃、子女必死於饑饉、
      verse: 22
    - text: 俾無遺民、蓋譴責之年、我必降災於亞拿突人、
      verse: 23
  - chapter: 12
    verses:
    - text: 耶和華歟、我與爾辯、爾乃公義、然我猶欲與爾論之、惡人之道、何故亨通、行詐之流、奚爲安泰、
      verse: 1
    - text: 爾栽植之、使之盤根、生長結實、其口則近爾、其心則遠爾、
      verse: 2
    - text: 耶和華歟、爾知我、爾見我、試我向爾之心、惟彼惡人、當曳之出、如將宰之羊、別之以待殺期、
      verse: 3
    - text: 斯土悲哀、四境草木枯槁、伊於胡底、因其居民行惡、禽獸盡滅、衆猶自謂、我之終局、彼必不及見之、○
      verse: 4
    - text: 爾與步卒同趨、尚猶疲憊、焉能與馬角逐哉、在平康之地、爾可安泰、約但溢於叢林、爾將若何、
      verse: 5
    - text: 爾昆弟宗族、以詐待爾、大聲呼於爾後、彼雖以善言語爾、勿信之、
      verse: 6
    - text: 我離我室、而棄我業、以我心所愛者付於敵手、
      verse: 7
    - text: 我業於我、若林中之獅、向我咆哮、故我惡之、
      verse: 8
    - text: 我業於我、豈成爲斑鷹乎、凡鷹豈環而攻之乎、爾其往集田間之獸、俾至而噬之、
      verse: 9
    - text: 彼諸牧者、毀我葡萄園、踐我業於足下、使我嘉業成爲寂寞之野、
      verse: 10
    - text: 且爲荒蕪、向我悲哀、全地荒蕪、無人介意、
      verse: 11
    - text: 殘賊者陟曠野之荒邱、耶和華之刃吞噬斯土、自此至彼、凡有血氣者、罔獲綏安、
      verse: 12
    - text: 彼所播者麥、所獲者荊棘、自苦無益、因耶和華烈怒、地之所產、爾必恥之、○
      verse: 13
    - text: 耶和華曰、我之惡鄰、附於我賜我民以色列爲業之地、我必拔之離乎其境、亦拔猶大家出於其中、
      verse: 14
    - text: 旣拔之後、我必反而矜恤之、導之各復故業故土、
      verse: 15
    - text: 如彼勤學我民之道、以我名而誓曰、我指維生之耶和華而誓、若昔誨我民指巴力而誓、則必建立於我民中、
      verse: 16
    - text: 如其不聽、我必拔其國、而毀滅之、耶和華言之矣、
      verse: 17
  - chapter: 13
    verses:
    - text: 耶和華諭我曰、往購麻帶、束於爾腰、毋置於水、
      verse: 1
    - text: 我循耶和華言、購帶束腰、
      verse: 2
    - text: 耶和華復諭我曰、
      verse: 3
    - text: 持爾所購束腰之帶、起往伯拉、藏於石隙、
      verse: 4
    - text: 我遵耶和華命、往伯拉河濱藏之、
      verse: 5
    - text: 歷日旣久、耶和華諭我曰、起往伯拉、取我命爾所藏之帶、
      verse: 6
    - text: 我則往伯拉、自所藏處掘而出之、見帶已壞而無用、
      verse: 7
    - text: 耶和華諭我曰、
      verse: 8
    - text: 耶和華云、我必若是敗猶大之狂傲、及耶路撒冷特甚之狂傲、
      verse: 9
    - text: 惟此惡民、不聽我言、徇厥心之剛愎而行、從他神而服事崇拜之、必若此帶、歸於無用、
      verse: 10
    - text: 耶和華曰、帶附人腰、如是、我使以色列與猶大全家附我、致爲我民我名、我譽我榮、惟彼不聽、
      verse: 11
    - text: 故爾當告之曰、以色列之上帝耶和華云、諸缾必盈以酒、彼將謂爾曰、我豈不知諸缾必盈以酒乎、
      verse: 12
    - text: 爾則曰、耶和華云、我必使居斯土之衆、卽坐大衞位之列王、與祭司先知、曁耶路撒冷居民、盡皆沈醉、
      verse: 13
    - text: 耶和華曰、我必使其父子互相衝突、我不憐之、不惜之、不加矜憫而弗滅之、○
      verse: 14
    - text: 爾其傾聽、毋狂傲、此乃耶和華之言也、
      verse: 15
    - text: 幽暗未至、爾足未躓於晦冥之山、所望之光、未變爲死亡之陰翳、深沈之昏黑以先、當歸榮於爾上帝耶和華、
      verse: 16
    - text: 如爾不聽、我將爲爾狂傲、背人而泣、我目流涕痛哭、以耶和華之羣羊被虜也、
      verse: 17
    - text: 爾其告王與太后曰、宜自卑而下坐、蓋爾頭巾、卽爾華冕墜矣、
      verse: 18
    - text: 南方諸邑旣閉、無人啟之、猶大被虜、全族被虜矣、○
      verse: 19
    - text: 爾其仰目而觀、有自北而來者、昔所付爾嘉美之羣羊、今安在哉、
      verse: 20
    - text: 爾所交之友朋、耶和華立之爲首、以制爾時、尚有何詞、豈不痛苦、若臨產之婦乎、
      verse: 21
    - text: 如爾意謂、我遭斯事曷故、乃因爾之罪愆重大、爾裙被揭、爾踵受傷、
      verse: 22
    - text: 古實人能變其膚乎、豹能變其斑乎、若能之、則爾習於惡者可爲善矣、
      verse: 23
    - text: 故我必散之、若草芥爲野風所飄、
      verse: 24
    - text: 耶和華曰、此乃爾所應得、我所量與爾者、以爾忘我、惟虛僞是恃、
      verse: 25
    - text: 我必揭爾裙、以覆爾面、爾之恥辱顯矣、
      verse: 26
    - text: 爾之淫亂嘶鳴、及徇欲之邪慝、凡在田野之山、所行可憎之事、我俱見之、禍哉、耶路撒冷歟、爾不自潔、尚有幾時乎、
      verse: 27
  - chapter: 14
    verses:
    - text: 耶和華論旱乾、所諭耶利米之言、○
      verse: 1
    - text: 曰、猶大悲哀、邑門衰敗、衆衣墨絰、而坐於地、耶路撒冷號咷、升聞於上、
      verse: 2
    - text: 貴胄遣役取水、至井見其無水、乃攜空器而返、含羞抱愧、而蒙其首、
      verse: 3
    - text: 地不得雨、土壤燥裂、耕者含羞、而蒙其首、
      verse: 4
    - text: 麀鹿產子於野、因無草而遺之、
      verse: 5
    - text: 野驢立於童山、喘若野犬、因無芻而目昏、○
      verse: 6
    - text: 耶和華歟、我之愆尤雖證我惡、願爾緣爾名而施行、我屢悖逆、干罪於爾、
      verse: 7
    - text: 以色列之望、難中之救者歟、爾奚若羇旅於斯土、又若行人投止一宿哉、
      verse: 8
    - text: 奚若受驚之人、又若不能施援之勇士、耶和華歟、爾猶在我中、我以爾名爲稱、勿離棄我、○
      verse: 9
    - text: 耶和華論斯民曰、彼喜妄行、不禁厥足、故耶和華不納之、今必念其愆尤、罰其罪戾、
      verse: 10
    - text: 耶和華諭我曰、毋爲斯民祈福、
      verse: 11
    - text: 彼禁食時、我不聽其呼籲、彼獻燔祭素祭、我不納之、惟以鋒刃饑饉疫癘滅之、
      verse: 12
    - text: 我則曰、噫、主耶和華歟、諸先知語民曰、爾必不罹鋒刃、不遭饑饉、耶和華必於斯土、錫爾久安、
      verse: 13
    - text: 耶和華諭我曰、諸先知託我名而妄言、我未遣之、未命之、未諭之、彼之所傳、乃虛僞之啟示、無憑之卜筮、妄誕之言詞、己心之詭詐、
      verse: 14
    - text: 故耶和華論託其名而預言之先知曰、我未遣之、彼曰、鋒刃饑饉、必不及於斯土、惟彼先知、必爲鋒刃饑饉所滅、
      verse: 15
    - text: 聽其預言之民、曁厥妻室子女、必因鋒刃饑饉、擲於耶路撒冷之衢、無瘞之者、我必以其罪惡歸於其身、
      verse: 16
    - text: 爾其以是言語之曰、我目流涕、晝夜不息、我民處女、大見摧殘、而受重傷、
      verse: 17
    - text: 我若往於田、則見爲刃所戮者、我若入於邑、則見因饑而病者、先知祭司、遊於未識之地、○
      verse: 18
    - text: 爾盡棄猶大乎、爾心厭惡錫安乎、奚爲擊我、無術可療、我望平康、未得裨益、我期醫治、而受恐惶、
      verse: 19
    - text: 耶和華歟、我儕認己之邪惡、與列祖之愆尤、以我獲罪於爾也、
      verse: 20
    - text: 爲爾名故、勿厭我、勿辱爾尊榮之位、記憶與我所立之約、勿廢之、
      verse: 21
    - text: 異邦虛無之物、有能降雨者乎、天能自施甘霖乎、我之上帝耶和華歟、行此者非爾乎、故我仰望爾、蓋此諸事、皆爾所爲也、
      verse: 22
  - chapter: 15
    verses:
    - text: 耶和華諭我曰、雖摩西撒母耳立於我前、我心不眷顧斯民、其逐之離我前、而使之出、
      verse: 1
    - text: 如彼詢爾曰、我當何往、則告之曰、耶和華云、當死者就死、當刃者就刃、當饑者就饑、當虜者就虜、
      verse: 2
    - text: 耶和華曰、我定四者加之、刃以戮之、犬以裂之、飛鳥野獸噬而滅之、
      verse: 3
    - text: 我必因猶大王希西家子瑪拿西、所行於耶路撒冷之事、播棄之於天下萬國、
      verse: 4
    - text: 耶路撒冷歟、孰矜恤爾、孰爲爾哀、孰轉而問爾安、
      verse: 5
    - text: 耶和華曰、爾旣棄我、背我而往、故我舉手、攻爾滅爾、我之回意、屢而憊矣、
      verse: 6
    - text: 我於斯土諸邑之門、簸之以箕、喪其子女、毀滅我民、惟彼仍不轉離其途、
      verse: 7
    - text: 其嫠婦多於海沙、殘賊者日中而至、攻其少者之母、悽楚恐惶、倏然及之、
      verse: 8
    - text: 生七子之婦、身疲氣斷、尚在白晝、其日沒矣、彼乃含羞抱愧、所遺之民、我將於敵前、付之於刃、耶和華言之矣、○
      verse: 9
    - text: 我母歟、禍哉我也、爾之生我、爲全地喜爭好競之人、我未貸金於人、人亦未貸金於我、然彼皆詛我、
      verse: 10
    - text: 耶和華曰、我必釋爾、使爾獲福、爾敵遇禍遭難時、必求於爾、○
      verse: 11
    - text: 北方之鐵與銅、人能折之乎、
      verse: 12
    - text: 因爾罪惡、我必於爾四境、使爾貨財寶物被掠、不給以值、
      verse: 13
    - text: 我必使爾服役於敵、至所未識之地、蓋我怒如烈火、將燃及爾衆、○
      verse: 14
    - text: 耶和華歟、爾悉之矣、願爾記憶我、眷顧我、報復於窘我者、勿以恆忍、俾我滅亡、我爲爾故、旣受謗凟、爾其知之、
      verse: 15
    - text: 萬軍之上帝耶和華歟、我乃稱以爾名、我得爾言以爲飲食、斯言在於我心、爲我之歡欣喜樂、
      verse: 16
    - text: 歡娛之會、我未同坐、亦未偕樂、爲爾之手、我乃獨坐、蓋爾充我以怒也、
      verse: 17
    - text: 我之痛苦、奚久不已、我之創傷、何爲不瘳、爾之於我、果如無常之溪、無水之井乎、○
      verse: 18
    - text: 耶和華曰、爾若歸誠、我必導爾復立我前、爾若取貴者於劣者中、則可爲我口、民必歸爾、爾勿歸彼、
      verse: 19
    - text: 我將使爾於斯民、爲鞏固之銅垣、彼必攻爾而不勝、蓋我與爾偕、以拯爾也、耶和華言之矣、
      verse: 20
    - text: 我必拯爾於惡者之手、贖爾於暴者之手、
      verse: 21
  - chapter: 16
    verses:
    - text: 耶和華諭我曰、
      verse: 1
    - text: 勿於斯土娶妻室、育子女、
      verse: 2
    - text: 蓋耶和華論斯土所生子女、及其父母曰、
      verse: 3
    - text: 皆遘厲疾而死、無人哀哭、不得瘞埋、將於地上、同乎糞土、見滅於鋒刃饑饉、其尸爲飛鳥野獸所食、
      verse: 4
    - text: 耶和華曰、勿入喪室、勿往弔、勿爲之哀哭、蓋我於斯民、奪我平康、收我仁慈矜憫、耶和華言之矣、
      verse: 5
    - text: 自尊逮卑、必皆死於斯土、不得瘞埋、無人爲之哀哭、自割薙髮、
      verse: 6
    - text: 居喪者、無人爲之擘餅、以相慰藉、有父母之喪者、無人飲以慰藉之杯、
      verse: 7
    - text: 筵宴之室、爾勿入而同坐、式飲式食、
      verse: 8
    - text: 蓋萬軍之耶和華、以色列之上帝曰、爾在世之日、我必使歡愉喜樂之聲、新娶者與新婦之聲、絕於斯土、爾目覩之、
      verse: 9
    - text: 爾以此言示民、彼必謂爾曰、耶和華曷言降此巨災於我儕、我有何愆尤、干何罪戾於我上帝耶和華、
      verse: 10
    - text: 爾則告之曰、耶和華云、爾祖棄我、而從他神、服事崇拜、且背我、不守我法律、
      verse: 11
    - text: 爾曹行惡甚於爾祖、各徇惡心之剛愎而行、不聽從我、
      verse: 12
    - text: 故我必驅爾出斯土、入爾與爾祖所未識之地、爾將在彼晝夜崇事他神、我不施恩於爾、○
      verse: 13
    - text: 耶和華曰、其日將至、人不復言、指導以色列人出埃及、維生之耶和華而誓、
      verse: 14
    - text: 惟言指導以色列人出北方、及凡所驅而至之國、維生之耶和華而誓、我必導之、入我所錫厥祖之地、
      verse: 15
    - text: 耶和華曰、我必召衆漁人以漁之、厥後召衆獵人、自山岡磐穴以獵之、
      verse: 16
    - text: 蓋我目鑒察其途、彼不掩於我前、其愆尤不隱於我目、
      verse: 17
    - text: 我必先循其愆尤罪戾、報之維倍、因其以可惡之屍、汚衊我土、以可憎之事充盈我業、
      verse: 18
    - text: 耶和華歟、爾爲我力、我之保障、我難中之避所、列邦必自地極而至、曰、我祖所承者、莫非妄誕虛僞無益之物、
      verse: 19
    - text: 人可爲己造神乎、此實非神也、
      verse: 20
    - text: 此次我必使之識我臂我力、而知我名爲耶和華、
      verse: 21
  - chapter: 17
    verses:
    - text: 猶大之罪、錄以鐵筆、其鋒乃金鋼石、銘於心版、及厥壇角、
      verse: 1
    - text: 彼之子女、竟記憶其壇與木偶、在於高岡之上、綠樹之下、
      verse: 2
    - text: 我田間之山歟、因罪之故、我必使爾四境之貨財寶物、以及崇邱、悉被刦掠、
      verse: 3
    - text: 爾必失我所錫之業、乃爾自致、我必使爾在所未識之地、服事爾敵、緣爾使我怒熾、炎炎不滅、○
      verse: 4
    - text: 耶和華曰、凡賴世人、恃血肉之臂、而心離耶和華者、其人見詛、
      verse: 5
    - text: 蓋彼必如沙漠之杜松、不沾膏澤、居於曠野乾燥之地、斥鹵之區、無人之處、
      verse: 6
    - text: 倚賴耶和華、惟耶和華是恃者、其人有福、
      verse: 7
    - text: 必猶林木、植於水濱、盤根河畔、不畏炎熱、其葉青葱、旱歲無虞、結實不息、
      verse: 8
    - text: 人心詭詐、逾於萬物、其疾甚重、誰能洞識、
      verse: 9
    - text: 我耶和華鑒察人之心意、試驗人之衷懷、按其所行之途、所結之實、而加報施、
      verse: 10
    - text: 人得非義之財、如鷓鴣伏非己之卵、中年失之、終顯爲愚、○
      verse: 11
    - text: 我儕之聖所、自始崇高、乃尊榮之位也、
      verse: 12
    - text: 耶和華以色列之望歟、凡棄爾者、悉蒙羞恥、耶和華爲活水之源、凡棄之者、其名錄於土壤、
      verse: 13
    - text: 耶和華歟、尚其醫我、我則獲痊、尚其拯我、我則得救、蓋爾爲我所頌美者、
      verse: 14
    - text: 人謂我曰、耶和華所言者安在、任其臨至、
      verse: 15
    - text: 若我、民牧之職、我未速棄、而不從爾、災禍之至、非我所欲、爾所知也、我口所言、俱在爾前、
      verse: 16
    - text: 勿使我驚駭、患難之日、爾爲我之避所、
      verse: 17
    - text: 窘逼我者、願使之慚愧、勿使我慚愧、願使之驚惶、勿使我驚惶、使患難之日臨之、毀之維倍、○
      verse: 18
    - text: 耶和華諭我曰、宜往立於庶民之門、卽猶大列王出入之門、又立於耶路撒冷諸門、
      verse: 19
    - text: 告之曰、爾猶大王、及猶大衆、與耶路撒冷居民、凡由是門而入者、其聽耶和華言、
      verse: 20
    - text: 耶和華曰、爾其愼旃、於安息日、毋荷擔以入耶路撒冷門、
      verse: 21
    - text: 安息日、毋荷擔而出爾室、亦勿操作、宜以安息日爲聖、如我命爾列祖者、
      verse: 22
    - text: 惟彼不從、不側耳以聽、乃強厥項、不聽命、不受教、
      verse: 23
    - text: 耶和華曰、如爾諦聽我言、安息日、不荷擔入邑門、以安息日爲聖、亦不操作、
      verse: 24
    - text: 則必有君王坐大衞之位、乘車服馬、與其牧伯、及猶大人、耶路撒冷居民、皆由此門入邑、邑亦永存、
      verse: 25
    - text: 必有人來自猶大諸邑、與耶路撒冷四周、及便雅憫地、窪地、山地、南土、攜燔祭與他祭、素祭乳香、曁酬恩祭、詣耶和華室、
      verse: 26
    - text: 如爾不我聽、不以安息日爲聖、於安息日、荷擔而入耶路撒冷門、我必燃火於其門、盡焚耶路撒冷之宮室、不得撲滅、
      verse: 27
  - chapter: 18
    verses:
    - text: 耶和華諭耶利米之言、
      verse: 1
    - text: 曰、起往陶人之室、我將於彼使爾聽我言、
      verse: 2
    - text: 我遂往陶人之室、見其以鈞製器、
      verse: 3
    - text: 所製之器、旣壞於陶人之手、乃復以製他器、循其所欲、○
      verse: 4
    - text: 耶和華諭我曰、
      verse: 5
    - text: 以色列家歟、耶和華云、我之待爾、豈不能如陶人乎、以色列家歟、爾在我手、猶泥在陶人手也、
      verse: 6
    - text: 我論一族、或論一國之時、言欲拔之、毀之、翦滅之、
      verse: 7
    - text: 如彼邦族轉離其惡、我則回意、不降所言之災、
      verse: 8
    - text: 我論一族、或論一國之時、言欲植之、建之、
      verse: 9
    - text: 如彼邦族行我所惡、不聽我言、我則回意、不錫所言之福、
      verse: 10
    - text: 故當告猶大人、及耶路撒冷居民曰、耶和華云、我造災以擊爾、設謀害爾、其轉離爾惡途、改正爾行徑、
      verse: 11
    - text: 惟彼曰、無望也、我必從己所謀、各徇惡心之剛愎而行、○
      verse: 12
    - text: 耶和華曰、以色列處女所行、可憎維甚、詢於列邦、孰聞若此之事、
      verse: 13
    - text: 利巴嫩之雪、豈能絕於田野之磐乎、流自遠方之冷水、豈能涸乎、
      verse: 14
    - text: 惟我民忘我、焚香於虛無之物、蹶於故轍、致行未築之路、
      verse: 15
    - text: 其地成爲怪異、被人嗤笑、凡過之者、必駭異而搖首、
      verse: 16
    - text: 我將於敵前散之、若以東風飄之、彼遭難之日、我必背之、而不面之、○
      verse: 17
    - text: 彼曰、其來、爾我同謀以攻耶利米、因法律不絕於祭司、謀畧不絕於哲人、預言不絕於先知、來哉、我儕以舌攻之、勿聽其言、○
      verse: 18
    - text: 耶和華歟、求爾垂顧、聽敵我者之言、
      verse: 19
    - text: 以惡報善可乎、彼乃掘阱以陷我命、我曾立於爾前、爲之祈福、使爾怒轉離之、求爾垂念焉、
      verse: 20
    - text: 故當以其子女付於饑饉、服於鋒刃、使其妻乏嗣爲嫠、丁男被戮而亡、少者臨陳、隕於鋒刃、
      verse: 21
    - text: 爾使軍旅忽臨之、哭聲聞於其室、蓋彼掘阱以陷我躬、設網以絆我足、
      verse: 22
    - text: 耶和華歟、彼謀殺我、爾悉知之、勿赦其愆、勿塗其罪、使之傾覆於爾前、爾震怒時、宜處治之、
      verse: 23
  - chapter: 19
    verses:
    - text: 耶和華曰、往購陶人之缾、導祭司及民之長老數人、
      verse: 1
    - text: 出往欣嫩子谷、近哈珥西門、在彼宣我示爾之言、
      verse: 2
    - text: 曰、猶大王及耶路撒冷居民歟、宜聽耶和華言、萬軍之耶和華、以色列之上帝云、我將降災於斯土、凡聞之者、其耳必震、
      verse: 3
    - text: 緣彼與其列祖、及猶大列王棄我、視斯土爲異域、焚香於其未識之神、且流無辜之血、徧於斯土、
      verse: 4
    - text: 爲巴力建崇邱、火焚其子爲燔祭、獻於巴力、此事非我所命所言、亦非我心所思、
      verse: 5
    - text: 故耶和華曰、時日將至、此地不復稱陀斐特、亦不稱欣嫩子谷、惟稱殺戮谷、
      verse: 6
    - text: 我必於斯土、敗猶大及耶路撒冷人之謀、使在敵前仆於鋒刃、及索其命者之手、付其屍於空中之鳥、地上之獸、以爲食物、
      verse: 7
    - text: 亦使此邑成爲怪異、被人嗤笑、凡過之者、因其所遭之禍、必駭異而嗤笑、
      verse: 8
    - text: 我必使之食其子女之肉、受窘之際、卽被敵與索其命者圍困、危迫之時、食其友朋之肉、
      verse: 9
    - text: 言竟、爾則毀其缾、使同行者目擊、
      verse: 10
    - text: 告之曰、萬軍之耶和華云、我必如是毀斯民斯邑、若人毀陶人之器、不能復完、人必葬屍於陀斐特、致無隙地、
      verse: 11
    - text: 耶和華曰、我必若是待斯土、與其居民、使此邑如陀斐特、
      verse: 12
    - text: 耶路撒冷第宅、猶大列王宮室、凡在其上焚香於天象、灌酒於他神、而玷汚者、必如陀斐特焉、○
      verse: 13
    - text: 耶利米奉耶和華命、往陀斐特預言而返、則立耶和華室院中、告衆曰、
      verse: 14
    - text: 萬軍之耶和華、以色列之上帝云、我必降所言之災於是邑、及其屬邑、蓋彼強項、不聽我言也、
      verse: 15
  - chapter: 20
    verses:
    - text: 祭司音麥子巴施戶珥、爲耶和華室宰、聞耶利米預言斯事、
      verse: 1
    - text: 則撻先知耶利米、加以桎梏、在耶和華室便雅憫上門、
      verse: 2
    - text: 翌日、巴施戶珥釋之、出於桎梏、耶利米謂之曰、耶和華不稱爾爲巴施戶珥、乃稱爾爲瑪歌珥米撒畢、
      verse: 3
    - text: 蓋耶和華曰、我必使爾驚惶、爾之友朋因而驚惶、彼必仆於敵刃、爲爾目覩、我將付猶大衆於巴比倫王、虜至巴比倫、殺之以刃、
      verse: 4
    - text: 且以斯邑之貨財、曁所獲之利、與其珍寶、及猶大列王之寶藏、咸付於其敵手、彼必掠之、攜至巴比倫、
      verse: 5
    - text: 爾巴施戶珥及居爾家者、俱被徙至巴比倫、死於彼、葬於彼、爾與友朋、卽爾向之妄預言者、皆然、○
      verse: 6
    - text: 耶和華歟、爾誘我、而我從焉、爾強於我而獲勝、我爲話柄、竟日爲人所侮、
      verse: 7
    - text: 我每言時、則發聲呼曰、強暴毀滅、緣耶和華之言、終日受恥辱、被譏誚、
      verse: 8
    - text: 我若云不復道之、不再藉其名而言、則我中心有如爇火、蘊於我骨、疲倦難忍、
      verse: 9
    - text: 我聞衆謗、隨在驚惶、我之密友望我顚越、咸曰訟之、予亦訟之、或彼受誘、予則勝之、以復予仇、
      verse: 10
    - text: 惟耶和華偕我、如可畏之勇士、窘迫我者必顚越、而不獲勝、蒙極大之羞、受永久不忘之辱、以其行事不智也、
      verse: 11
    - text: 萬軍之耶和華歟、爾試義人、鑒察人之心懷、我以我獄訴於爾前、容我見爾復仇於彼、
      verse: 12
    - text: 當謳歌頌美耶和華、以其救貧人之命、脫惡人之手、○
      verse: 13
    - text: 願我生辰受詛、我母產我之日不受祝、
      verse: 14
    - text: 傳信於我父曰、汝生男子、使之極樂、願其人受詛、
      verse: 15
    - text: 願其人若古邑、爲耶和華傾覆而不悔、願彼清晨聞哀號、亭午聞警報、
      verse: 16
    - text: 因其未戮我於母胎、使母爲我墓、其胎恆大、
      verse: 17
    - text: 我何爲出胎、受苦罹憂、畢生蒙恥、
      verse: 18
  - chapter: 21
    verses:
    - text: 西底家王遣瑪基雅子巴施戶珥、祭司瑪西雅子西番雅、詣耶利米曰、
      verse: 1
    - text: 巴比倫王尼布甲尼撒將與我戰、求爾爲我詢於耶和華、或耶和華依其奇行待我、使彼離我而去、
      verse: 2
    - text: 耶利米奉耶和華命、謂之曰、其告西底家云、
      verse: 3
    - text: 以色列之上帝耶和華曰、爾所持之戰具、在於城外、以戰巴比倫王、及圍爾之迦勒底人、我必使之反退、集於邑中、
      verse: 4
    - text: 我必震怒發忿、自以高舉之手、有力之臂攻爾、
      verse: 5
    - text: 擊此邑之居民、或人或畜、俱遭大疫而亡、
      verse: 6
    - text: 耶和華曰、厥後、我必以猶大王西底家、曁其臣僕庶民、凡在邑中、疫癘鋒刃饑饉之餘、悉付於巴比倫王尼布甲尼撒、與其諸敵、及索其命者之手、巴比倫王必擊之以刃、不惜之、不憐之、不加矜憫、○
      verse: 7
    - text: 又當告斯民曰、耶和華云、我以生道死道、陳於爾前、
      verse: 8
    - text: 凡居此邑者、必亡於鋒刃饑饉疫癘、惟出而歸圍爾之迦勒底人者、必得生存、獲其生命、如獲掠物、
      verse: 9
    - text: 耶和華曰、我乃注目此邑、必加以禍、不加以福、付於巴比倫王手、焚之以火、○
      verse: 10
    - text: 論猶大王家、宜聽耶和華言、
      verse: 11
    - text: 耶和華曰、大衞家歟、當朝行公義、拯被刧者於暴者之手、恐我因爾惡行、發怒若火炎炎、莫能撲滅、
      verse: 12
    - text: 居於谷中、平原之磐者歟、爾曰、孰能降而擊我、孰能入我窟穴、耶和華曰、我爲爾敵、
      verse: 13
    - text: 我必循爾行爲所結之實、加罰於爾、且必燃火於林、焚燬四周、耶和華言之矣、
      verse: 14
  - chapter: 22
    verses:
    - text: 耶和華曰、爾往猶大王宮宣言、
      verse: 1
    - text: 曰、猶大王歟、爾坐大衞之位、爾與臣僕、曁爾民入是門者、其聽耶和華言、
      verse: 2
    - text: 耶和華曰、爾宜秉公行義、拯被刧者於暴者之手、勿枉賓旅孤寡、勿虐待之、勿流無辜之血於斯土、
      verse: 3
    - text: 如爾果從斯言、則必有君王坐大衞之位、乘車服馬、與其臣僕庶民、俱由此室之門而入、
      verse: 4
    - text: 如爾不聽斯言、耶和華曰、我指己而誓、此室必爲荒蕪、
      verse: 5
    - text: 耶和華論猶大王家曰、我視爾若基列、若利巴嫩之巔、然我必使爾成爲曠野、無人居處之邑、
      verse: 6
    - text: 我必使殘賊者、各執器械至而攻爾、伐爾香柏之佳者、投之於火、
      verse: 7
    - text: 多邦之人經是邑者、將相語曰、耶和華如是待此大邑、何故、
      verse: 8
    - text: 則將應之曰、因彼背其上帝耶和華之約、崇拜服事他神也、○
      verse: 9
    - text: 毋爲死者哭泣悲哀、惟爲往者痛哭、蓋彼不得復返、不再覩其故土、
      verse: 10
    - text: 耶和華論約西亞子沙龍、繼父爲王、而出斯土、曰、彼不復返、
      verse: 11
    - text: 必死於被虜之地、不復覩斯土、○
      verse: 12
    - text: 以非義建第、以不公築室、役人而不給值、其人禍矣、
      verse: 13
    - text: 彼曰、我必建巨宅、築廣廈、闢窗牖、蓋以香柏、塗以丹雘、
      verse: 14
    - text: 爾以香柏之工競美、豈得因此爲王乎、爾父式飲式食、秉公行義、而獲福祉、
      verse: 15
    - text: 彼爲貧乏伸寃、遂得亨通、耶和華曰、如是豈非識我乎、
      verse: 16
    - text: 惟爾心目、專務貪婪、流無辜之血、行強迫暴虐、
      verse: 17
    - text: 故耶和華論猶大王約西亞子約雅敬云、民不悼之曰、哀哉我昆弟、哀哉我姊妹、亦不悼之曰、哀哉我主、哀哉我主之榮、
      verse: 18
    - text: 人必曳之而出、擲於耶路撒冷邑外、瘞之如驢、○
      verse: 19
    - text: 爾其陟利巴嫩而哀號、在巴珊揚聲、自亞巴琳哀號、蓋爾之情人皆亡矣、
      verse: 20
    - text: 爾興盛時、我與爾言、惟爾曰、我不聽、爾自幼時、所爲若是、不從我言、
      verse: 21
    - text: 爾之民牧、必爲風吞噬、爾之情人、必爲人俘囚、其時爾必因行諸惡、含羞抱愧、
      verse: 22
    - text: 居利巴嫩、巢於香柏者歟、爾遭難時、若產婦之劬勞、何其可憫、
      verse: 23
    - text: 耶和華曰、我指己生而誓、猶大王約雅敬子哥尼雅、雖爲我右手之印、我必脫爾、
      verse: 24
    - text: 付於索爾命、及爾所畏者之手、卽巴比倫王尼布甲尼撒、與迦勒底人之手也、
      verse: 25
    - text: 我必驅爾、及生爾之母、入於他邦、非爾生長之區、必死於彼、
      verse: 26
    - text: 厥心所慕之地、不得返焉、
      verse: 27
    - text: 此哥尼亞、乃爲見棄之毀器、無人悅之乎、彼與其裔、何爲被逐、投於未識之地耶、
      verse: 28
    - text: 斯土、斯土、斯土、其聽耶和華言、
      verse: 29
    - text: 耶和華曰、宜錄斯人無嗣、畢生不獲亨通、其裔無有利達、坐大衞之位、而治猶大也、
      verse: 30
  - chapter: 23
    verses:
    - text: 耶和華曰、民牧殘我草場之羊、使之離散、其人禍矣、
      verse: 1
    - text: 故以色列之上帝耶和華、斥責養其民之牧者曰、爾旣散我羣羊、而驅逐之、不加眷顧、我必依爾所爲之惡報爾、耶和華言之矣、
      verse: 2
    - text: 我必集我羣羊所遺者、自所逐至之列國、導之復入於牢、使之滋生繁衍、
      verse: 3
    - text: 我必立牧者治之養之、使不復畏懼驚惶、其數無缺、耶和華言之矣、○
      verse: 4
    - text: 耶和華曰、時日將至、我必爲大衞興一義者、乃其條肄、彼將秉權爲王、以智處事、秉公行義於斯土、
      verse: 5
    - text: 當彼之時、猶大獲救、以色列安居、其名必稱曰耶和華乃我義、
      verse: 6
    - text: 耶和華曰、其日將至、人不復言、指導以色列人出埃及、維生之耶和華而誓、
      verse: 7
    - text: 惟言指導以色列家之裔出北方、及凡所驅而至之國、維生之耶和華而誓、彼必居於故土、○
      verse: 8
    - text: 論衆先知、我心憂傷、我骨震動、因耶和華、及其聖言之故、我若醉人、爲酒所困、
      verse: 9
    - text: 斯土充斥淫人、因受詛而愁慘、野間草場枯槁、其人所行乃惡、其勢不正、
      verse: 10
    - text: 耶和華曰、先知祭司、皆爲侮慢、在於我室、我見其惡、
      verse: 11
    - text: 故其行徑、將爲暗中之滑地、彼必見逐、蹶於其中、蓋譴責之年、我必降之以災、耶和華言之矣、
      verse: 12
    - text: 撒瑪利亞之先知、託巴力而預言、以惑我民以色列、我見其愚、
      verse: 13
    - text: 耶路撒冷之先知、所行可憎、我亦見之、縱淫亂、行虛誕、而堅惡人之手、致令無人轉離其惡、彼於我前如所多瑪、其民若蛾摩拉、○
      verse: 14
    - text: 萬軍之耶和華論先知曰、我必以茵陳食之、以毒水飲之、因耶路撒冷之先知、使邪惡徧滿斯土也、
      verse: 15
    - text: 萬軍之耶和華曰、先知預言、爾勿聽之、彼教爾以虛妄、所言之啟示、乃由己意、非出於耶和華之口、
      verse: 16
    - text: 彼恆謂藐我者曰、耶和華云、爾必綏安、謂徇己心之剛愎者曰、災不及於爾身、
      verse: 17
    - text: 孰立於耶和華議會之中、得聞其語、孰諦聽我言哉、
      verse: 18
    - text: 耶和華之怒已發、有若暴風旋風、擊彼惡人之首、
      verse: 19
    - text: 耶和華之志未成、其意未遂、則其怒不息、日後爾必深悉之、
      verse: 20
    - text: 維彼先知、我未遣之、彼猶奔走、我未諭之、彼猶預言、
      verse: 21
    - text: 如彼果立我議會中、必使我民聽從我言、轉離其邪途、悛改其惡行、
      verse: 22
    - text: 耶和華曰、我爲上帝、豈知近而不知遠乎、
      verse: 23
    - text: 耶和華曰、人豈能退藏於密、使我不見之乎、我豈非充乎天地哉、
      verse: 24
    - text: 惟彼先知、妄託我名宣預言曰、我得夢矣、我得夢矣、彼所言者、予聞之矣、
      verse: 25
    - text: 惟彼先知、徇己心之詐而預言、其存此心、伊於胡底、
      verse: 26
    - text: 彼互述所夢、欲使我民忘乎我名、若厥祖因巴力而忘我名然、
      verse: 27
    - text: 耶和華曰、先知有夢、任其述之、有我之言、則實道之、糠與麥何與乎、
      verse: 28
    - text: 耶和華曰、我言豈非若火、又若摧石之鎚乎、
      verse: 29
    - text: 耶和華曰、凡先知互竊我言者、我必攻之、
      verse: 30
    - text: 耶和華曰、凡先知信口曰、彼言之矣、我必攻之、
      verse: 31
    - text: 耶和華曰、凡宣虛妄之夢、以爲預言、且以誑言詡語惑我民者、我必攻之、我未遣之、亦未命之、彼不裨益斯民也、○
      verse: 32
    - text: 耶和華曰、若斯民、或先知、或祭司、問爾曰、耶和華有何警示、爾當應之曰、何警示耶、耶和華云、我必棄爾、
      verse: 33
    - text: 凡先知、或祭司、或庶民、言耶和華之警示者、我必罰其人、及其家、
      verse: 34
    - text: 爾當互問鄰里昆弟曰、耶和華何所答、何所言乎、
      verse: 35
    - text: 勿復言耶和華之警示、其人之言、必爲己之重負、以爾妄用我維生上帝、萬軍耶和華之言也、
      verse: 36
    - text: 爾當謂先知曰、耶和華於爾何所答、耶和華何所言乎、
      verse: 37
    - text: 耶和華曰、我旣遣人告爾、勿言耶和華之警示、爾若言之、
      verse: 38
    - text: 我必盡忘爾、且遺棄爾、及我所錫爾祖與爾之邑、絕於我前、
      verse: 39
    - text: 使爾蒙羞負辱、歷久不忘、
      verse: 40
  - chapter: 24
    verses:
    - text: 巴比倫王尼布甲尼撒、虜猶大王約雅敬子耶哥尼雅、及猶大牧伯、與藝匠鐵工、自耶路撒冷至巴比倫後、耶和華以無花果二筐示我、置於耶和華殿前、
      verse: 1
    - text: 一筐之無花果甚嘉、如初實者、一筐之無花果甚劣、不可食也、
      verse: 2
    - text: 耶和華諭我曰、耶利米、爾何所見、我曰、見無花果、其嘉者甚嘉、其劣者甚劣、不可食也、
      verse: 3
    - text: 耶和華諭我曰、
      verse: 4
    - text: 以色列之上帝耶和華云、猶大之俘囚、卽我遣至迦勒底人之地者、我必視之若此嘉果、使之獲益、
      verse: 5
    - text: 我必顧之益之、導歸斯土、我必建之、不復毀之、我必植之、不復拔之、
      verse: 6
    - text: 賦以識我之心、俾知我乃耶和華、一心歸我、彼爲我民、我爲其上帝、
      verse: 7
    - text: 至於無花果之劣而不可食者、耶和華曰、此若猶大王西底家、與其牧伯、及耶路撒冷遺民、居於斯土之衆、與旅於埃及者、
      verse: 8
    - text: 我必付之於敵、播散於天下萬國、俾遭禍害、在我驅至之處、受凌辱、爲話柄、被訕笑、服呪詛、
      verse: 9
    - text: 亦必加以鋒刃、饑饉疫癘、迨其滅於我所錫彼、及其列祖之地、
      verse: 10
  - chapter: 25
    verses:
    - text: 猶大王約西亞子約雅敬四年、卽巴比倫王尼布甲尼撒元年、耶利米所得論猶大民之言、
      verse: 1
    - text: 先知耶利米告猶大衆、曁耶路撒冷居民曰、
      verse: 2
    - text: 自猶大王亞們子約西亞十三年、迄今歷二十三年、耶和華以言諭我、我傳於爾、夙興而道、惟爾弗聽、
      verse: 3
    - text: 耶和華亦遣其僕諸先知至爾、夙興遣之、惟爾不從、不側耳以聽、
      verse: 4
    - text: 彼曰、當各轉離邪途惡行、居於耶和華錫爾及爾祖之地、自昔迄於永久、
      verse: 5
    - text: 勿往從他神、服事崇拜之、勿以爾手所作之物、激我震怒、我則不降災於爾、
      verse: 6
    - text: 耶和華曰、爾不我聽、而以爾手所作之物、激我震怒、自罹災害、
      verse: 7
    - text: 故萬軍之耶和華曰、因爾弗聽我言、
      verse: 8
    - text: 我必遣召北方諸族、及我僕巴比倫王尼布甲尼撒、導之以攻斯土、與其居民、曁四周諸國、我必滅之、使之令人駭異、爲人嗤笑、永久荒蕪、耶和華言之矣、
      verse: 9
    - text: 且我必於其中、絕其歡欣喜樂之聲、新娶者及新婦之聲、旋磨之音、燈火之光、
      verse: 10
    - text: 斯土必盡荒蕪、令人駭異、維此諸國、將服事巴比倫王、歷七十年、
      verse: 11
    - text: 七十年旣竟、我必罰巴比倫王與其國、及迦勒底人之地、使之永久荒蕪、以治其罪、耶和華言之矣、
      verse: 12
    - text: 凡我所言、錄於此書、卽耶利米論列邦所預言者、必臨於其國、
      verse: 13
    - text: 蓋有多國大王、必使其人服役、我必依其所行、及其手所作以報之、○
      verse: 14
    - text: 以色列之上帝耶和華諭我曰、我手忿怒之杯、爾其取之、使我遣爾所至之國飲之、
      verse: 15
    - text: 彼必飲之、搖曳顚狂、因我使鋒刃入於其中也、
      verse: 16
    - text: 我則由耶和華手取杯、使其遣我所至之國飲之、
      verse: 17
    - text: 卽耶路撒冷、猶大諸邑、及其君王牧伯、俾邑荒蕪、令人駭異、被嗤笑、服呪詛、有如今日、
      verse: 18
    - text: 又有埃及王法老、與其臣僕、牧伯庶民、
      verse: 19
    - text: 雜族之人、烏斯諸王、非利士諸王、亞實基倫、迦薩、以革倫、及亞實突遺民、
      verse: 20
    - text: 以東、摩押、亞捫族、
      verse: 21
    - text: 推羅諸王、西頓諸王、海外島嶼諸王、
      verse: 22
    - text: 底但、提瑪、布斯、及凡薙鬢者、
      verse: 23
    - text: 亞拉伯諸王、與居曠野、雜族之諸王、
      verse: 24
    - text: 心利諸王、以攔諸王、瑪代諸王、
      verse: 25
    - text: 北方遠近諸王、爰及天下萬國、厥後、示沙克王亦飲焉、
      verse: 26
    - text: 爾當告之曰、萬軍之耶和華、以色列之上帝云、爾其飲之而醉、至於哇吐、顚躓而不復起、因我使鋒刃入於爾中也、
      verse: 27
    - text: 如彼不欲自爾手取杯飲之、則當告之曰、萬軍之耶和華云、爾必飲之、
      verse: 28
    - text: 蓋我降災、始於我寄名之邑、爾豈能盡免刑罰乎、必不免也、我必使鋒刃臨於地上居民、萬軍之耶和華言之矣、
      verse: 29
    - text: 故當以此諸言、對衆預言之曰、耶和華必自上號呼、自聖所發聲、向其羣羊大呼、對地上居民而呼、若踐葡萄者然、
      verse: 30
    - text: 將有聲聞於地極、蓋耶和華與列邦爭、必鞫凡有血氣者、至於惡人、付之鋒刃、耶和華言之矣、○
      verse: 31
    - text: 萬軍之耶和華曰、災害必自此國、至於彼國、狂風起於地極、
      verse: 32
    - text: 是日也、耶和華所戮者、自天之涯、迄地之極、無人哀哭、無人收殮、不得瘞埋、必在地上、成爲糞土、
      verse: 33
    - text: 牧者歟、爾其號咷哭泣、羣羊之長歟、爾其輾轉於灰塵、蓋爾被戮之日、離散之期已屆、爾必隕越、有如珍器墮毀、
      verse: 34
    - text: 牧者無由遁逃、羣羊之長無由避匿、
      verse: 35
    - text: 牧者發聲、羣羊之長號咷、以耶和華荒其牧場也、
      verse: 36
    - text: 因耶和華烈怒、平安之羊牢、成爲寂寞、
      verse: 37
    - text: 維彼若獅、旣出其所、因暴烈之力、及酷烈之怒、其地成爲怪異、
      verse: 38
  - chapter: 26
    verses:
    - text: 猶大王約西亞子約雅敬卽位之初、有言自耶和華出曰、
      verse: 1
    - text: 耶和華云、爾其立於耶和華室院、以我命爾之言、告猶大諸邑、凡入耶和華室而崇拜者、勿減一詞、
      verse: 2
    - text: 彼或聽從、各轉離其惡途、俾我回意、不以我因其惡、所欲施行之災降之、
      verse: 3
    - text: 爾其告之曰、耶和華云、如爾不聽我、不遵我所示爾之法律、
      verse: 4
    - text: 不從我僕諸先知之言、卽我夙興而遣者、爾不聽之、
      verse: 5
    - text: 我必使此室如示羅、使此邑爲天下諸國所詛、
      verse: 6
    - text: 耶利米於耶和華室言此、祭司先知庶民悉聞之、
      verse: 7
    - text: 耶利米以耶和華所命、告衆旣竟、祭司先知庶民執之曰、爾必死、
      verse: 8
    - text: 爾奚託耶和華名預言曰、此室必如示羅、此邑荒蕪、無人居處哉、衆乃集於耶利米前、在耶和華室、○
      verse: 9
    - text: 猶大牧伯聞此、則自王宮上耶和華室、坐於新門之場、
      verse: 10
    - text: 祭司先知謂牧伯庶民曰、斯人當死、彼對此邑之預言、爾曹親耳聞之、
      verse: 11
    - text: 耶利米謂牧伯庶民曰、我指斯室斯邑所言、爾所聞者、乃耶和華遣我預言之也、
      verse: 12
    - text: 今當正爾途、端爾行、從爾上帝耶和華之言、耶和華則必回意、不降所言之災、
      verse: 13
    - text: 若我、今在爾手、依爾所視爲善爲正者以待我、
      verse: 14
    - text: 惟當深知、若致我於死、則必使無辜之血、歸於爾身、與斯邑、及其居民、蓋耶和華誠遣我、以此諸言告爾、俾爾聞之、
      verse: 15
    - text: 牧伯庶民謂祭司先知曰、斯人不當死、彼託我上帝耶和華名、言於我也、
      verse: 16
    - text: 國中長老數人、起而告會衆曰、
      verse: 17
    - text: 當猶大王希西家時、摩利沙人彌迦預言、告猶大衆曰、萬軍之耶和華云、錫安必被耕、有若田疇、耶路撒冷爲墟、聖室之山、猶林中之崇邱、
      verse: 18
    - text: 猶大王希西家、及猶大衆、豈致之於死乎、王非寅畏耶和華、而求其恩、致耶和華回意、不降所言之災乎、今我行此、乃自害己命耳、
      verse: 19
    - text: 又有基列耶琳人、示瑪雅子烏利亞、託耶和華名、對此邑此地預言、其詞悉同於耶利米、
      verse: 20
    - text: 約雅敬王曁武士牧伯聞其言、王欲殺之、烏利亞聞之、則懼、逃往埃及、
      verse: 21
    - text: 約雅敬王遣亞革波子以利拿單、及從者數人詣埃及、
      verse: 22
    - text: 曳烏利亞出埃及、攜至約雅敬王、王殺之以刃、擲其屍於平民之墓、
      verse: 23
    - text: 惟沙番子亞希甘護佑耶利米、免付於庶民手、致之於死、
      verse: 24
  - chapter: 27
    verses:
    - text: 猶大王約西亞子約雅敬卽位之初、耶和華有言諭耶利米、
      verse: 1
    - text: 曰、耶和華諭我云、宜自製索及軛、置於爾項、
      verse: 2
    - text: 以之付於使者之手、卽詣耶路撒冷、覲猶大王西底家者、攜至以東王、摩押王、亞捫族之王、推羅王、西頓王、
      verse: 3
    - text: 又命使者奏其主曰、萬軍之耶和華、以色列之上帝諭爾云、
      verse: 4
    - text: 我以大能奮臂、肇造大地、與其上之人民牲畜、以地錫人、依我所視爲宜、
      verse: 5
    - text: 吾今以此諸國、付於我僕巴比倫王尼布甲尼撒手、亦錫以田野之畜、俾供其役、
      verse: 6
    - text: 列邦必服事之、延及子孫、迨其國之期旣屆、則有多國大王、使之服役、
      verse: 7
    - text: 無論何國何族、不服事巴比倫王尼布甲尼撒、不以其項負巴比倫王之軛者、我必以鋒刃饑饉疫癘罰之、迨盡滅於其手、耶和華言之矣、
      verse: 8
    - text: 爾之先知、卜筮占夢、觀兆術士、告爾曰、爾必不至服事巴比倫王、勿聽之、
      verse: 9
    - text: 彼之預言、乃妄誕也、欲徙爾曹遠離故土、致我驅爾而出、俾爾滅亡、
      verse: 10
    - text: 凡國願以其項負巴比倫王軛、而服事之、我必容其留於故土、耕種安居、耶和華言之矣、○
      verse: 11
    - text: 我循斯言、告猶大王西底家曰、爾曹當以項負巴比倫王軛、而服事之、及其庶民、則獲生存、
      verse: 12
    - text: 爾與爾民、何爲欲亡於鋒刃饑饉疫癘、如耶和華論不事巴比倫王之國所言者乎、
      verse: 13
    - text: 彼先知告爾曰、爾必不至服事巴比倫王、勿聽之、彼之預言、乃妄誕也、
      verse: 14
    - text: 耶和華曰、我未遣之、彼託我名而言誑、致我驅爾而出、使爾與語爾之先知偕亡、
      verse: 15
    - text: 我亦告祭司與庶民曰、耶和華云、爾之先知告爾曰、耶和華室之器、未幾必反自巴比倫、勿聽之、彼之預言、乃妄誕也、
      verse: 16
    - text: 勿聽焉、宜事巴比倫王、而得生存、何使斯邑荒蕪哉、
      verse: 17
    - text: 如彼果爲先知、奉耶和華之命、則當祈萬軍之耶和華、俾在耶和華室、猶大王宮、耶路撒冷、尚存之器、不被遷於巴比倫、
      verse: 18
    - text: 萬軍之耶和華、言及銅柱銅海銅座、曁所遺於斯邑之器、
      verse: 19
    - text: 卽巴比倫王尼布甲尼撒、虜猶大王約雅敬子耶哥尼雅、並猶大耶路撒冷之貴胄、自耶路撒冷至巴比倫時、未取之器、
      verse: 20
    - text: 萬軍之耶和華、以色列之上帝曰、耶和華室、及猶大王宮、與耶路撒冷所遺之器、
      verse: 21
    - text: 俱必遷於巴比倫、存於其所、迨我眷顧斯民之日、其時我必返之、復於舊所、耶和華言之矣、
      verse: 22
  - chapter: 28
    verses:
    - text: 是歲猶大王西底家卽位之四年五月、基遍人押朔子先知哈拿尼雅、在耶和華室、祭司庶民前、告我曰、
      verse: 1
    - text: 萬軍之耶和華、以色列之上帝云、我已折巴比倫王之軛、
      verse: 2
    - text: 二年期屆、耶和華室之器、卽巴比倫王尼布甲尼撒、自此遷至巴比倫者、我必返之、
      verse: 3
    - text: 且導猶大王約雅敬子耶哥尼雅、及猶大之俘囚至巴比倫者、返於此地、蓋我必折巴比倫王之軛、耶和華言之矣、
      verse: 4
    - text: 先知耶利米、當祭司及立於耶和華室之民衆前、語先知哈拿尼雅、
      verse: 5
    - text: 曰、阿們、願耶和華如是而行、願耶和華如爾預言、返耶和華室之器、與俘囚之衆、自巴比倫至於此地、
      verse: 6
    - text: 然我有言、告爾及民、爾其聽之、
      verse: 7
    - text: 爾我以前之先知、自古對多國大邦、預言戰爭、災害疫癘、
      verse: 8
    - text: 先知預言平康、其言得應、則知其先知誠爲耶和華所遣、
      verse: 9
    - text: 先知哈拿尼雅、遂自耶利米項、取軛而折之、
      verse: 10
    - text: 於民衆前曰、耶和華云、二年期屆、我必如是自列邦之項、取巴比倫王尼布甲尼撒之軛而折之、先知耶利米乃去、
      verse: 11
    - text: 先知哈拿尼雅旣折先知耶利米項上之軛、耶和華諭耶利米曰、
      verse: 12
    - text: 往告哈拿尼雅云、耶和華曰、爾折木軛、乃製鐵軛以代之、
      verse: 13
    - text: 蓋萬軍之耶和華、以色列之上帝曰、我置鐵軛於列邦之項、使其服事巴比倫王尼布甲尼撒、彼必事之、我亦以田野之畜錫之、
      verse: 14
    - text: 先知耶利米謂先知哈拿尼雅曰、哈拿尼雅歟、爾其聽之、耶和華未嘗遣爾、爾使斯民妄誕是恃、
      verse: 15
    - text: 故耶和華曰、我必屛爾於地、因爾出言悖逆耶和華、今歲必死、
      verse: 16
    - text: 是年七月、先知哈拿尼雅卒、
      verse: 17
  - chapter: 29
    verses:
    - text: 耶哥尼雅王與太后、及宦豎、猶大耶路撒冷牧伯、藝匠鐵工、去耶路撒冷後、先知耶利米自耶路撒冷、致書於俘囚尚存之長老、曁祭可先知庶民、凡尼布甲尼撒、自耶路撒冷虜至巴比倫而尚存者、
      verse: 1
    - text: 耶哥尼雅王與太后、及宦豎、猶大耶路撒冷牧伯、藝匠鐵工、去耶路撒冷後、先知耶利米自耶路撒冷、致書於俘囚尚存之長老、曁祭可先知庶民、凡尼布甲尼撒、自耶路撒冷虜至巴比倫而尚存者、
      verse: 2
    - text: 託沙番子以利亞薩、希勒家子基瑪利達之、斯二人、乃猶大王西底家、遣詣巴比倫王尼布甲尼撒之使、
      verse: 3
    - text: 書曰、萬軍之耶和華、以色列之上帝云、凡我所使、自耶路撒冷被虜至巴比倫之俘囚、我今語爾、
      verse: 4
    - text: 爾當建宅而居、植園而食其果、
      verse: 5
    - text: 娶妻室、育子女、爲子娶婦、使女適人、俾生子女、在彼繁衍、而不少減、
      verse: 6
    - text: 我使爾被虜所至之邑、宜求其安、亦爲之祈禱耶和華、蓋斯邑平康、爾亦平康、
      verse: 7
    - text: 萬軍之耶和華、以色列之上帝曰、勿爲爾中之先知與卜筮所惑、爾曹所夢、亦勿信從、
      verse: 8
    - text: 耶和華曰、彼託我名而預言、乃妄誕也、我未遣之、
      verse: 9
    - text: 耶和華曰、巴比倫歷七十年、我必眷顧爾、成我嘉言於爾、使爾返於斯土、
      verse: 10
    - text: 耶和華曰、我爲爾所存之念、我自知之、乃平康之念、非災害之念也、俾爾終有所望、
      verse: 11
    - text: 爾必籲我、往而禱我、我必垂聽、
      verse: 12
    - text: 爾專心尋求我、則必遇之、
      verse: 13
    - text: 耶和華曰、我必爲爾所遇、返爾俘囚、自我驅爾所至諸國諸境集爾、返我使爾被虜而離之地、耶和華言之矣、
      verse: 14
    - text: 爾曹曰、耶和華在巴比倫、爲我興起先知、
      verse: 15
    - text: 故耶和華論踐大衞位之王、與居斯邑之民、卽爾昆弟未被虜而出者、
      verse: 16
    - text: 萬軍之耶和華曰、我必使鋒刃饑饉疫癘臨之、俾若劣無花果、因惡而不可食、
      verse: 17
    - text: 且以鋒刃饑饉疫癘逐之、播散於天下萬邦、在我驅其所至之國、受人呪詛、令人駭異、而被嗤笑侮辱、
      verse: 18
    - text: 耶和華曰、我屢遣我僕諸先知詣彼、夙興而遣之、惟彼不聽我言、
      verse: 19
    - text: 故爾俘囚、卽我所遣、自耶路撒冷至巴比倫者、宜聽耶和華言、○
      verse: 20
    - text: 萬軍之耶和華、以色列之上帝、論哥賴雅子亞哈、及瑪西雅子西底家曰、彼託我名、與爾言誑、我必付之於巴比倫王尼布甲尼撒手、彼必殺之、爲爾目擊、
      verse: 21
    - text: 猶大被虜之衆、在巴比倫者、必以之爲詛曰、願耶和華使爾若西底家亞哈、爲巴比倫王炙之以火、
      verse: 22
    - text: 彼在以色列中、行愚妄之事、淫其鄰之妻、僞託我名、言我所未命者、我知之、亦證之、耶和華言之矣、○
      verse: 23
    - text: 論尼希蘭人示瑪雅、爾當曰、
      verse: 24
    - text: 萬軍之耶和華、以色列之上帝云、爾以己名、致書於耶路撒冷民衆、及祭司瑪西雅子西番雅、與諸祭司曰、
      verse: 25
    - text: 耶和華立爾爲祭司、以代祭司耶何耶大、俾在耶和華室爲督、凡狂妄之徒、自稱爲先知者、爾當執之、拘以項械、加以桎梏、
      verse: 26
    - text: 今有自稱爲先知者、亞拿突人耶利米、爾奚不責之、
      verse: 27
    - text: 蓋彼致書至巴比倫、告我曰、被虜之時必久、爾當建宅而居、植園而食其果、
      verse: 28
    - text: 祭司西番雅誦此書、使耶利米聞之、
      verse: 29
    - text: 耶和華遂諭耶利米曰、
      verse: 30
    - text: 致書告諸俘囚曰、耶和華論尼希蘭人示瑪雅云、緣示瑪雅與爾預言、我未遣之、惟彼使爾妄誕是恃、
      verse: 31
    - text: 故耶和華曰、我必罰尼希蘭人示瑪雅、爰及苗裔、蓋彼出言悖逆耶和華、必無一人生存、居於民中、亦不得見我所將錫我民之福、耶和華言之矣、
      verse: 32
  - chapter: 30
    verses:
    - text: 耶和華諭耶利米之言、
      verse: 1
    - text: 以色列之上帝耶和華曰、我所諭爾之言、咸筆於書、
      verse: 2
    - text: 耶和華曰、時日將至、我必返我民、以色列及猶大之俘囚、使歸我所錫其列祖之地、據而有之、耶和華言之矣、○
      verse: 3
    - text: 耶和華論以色列猶大、所諭之言、
      verse: 4
    - text: 耶和華曰、我聞戰慄驚恐之聲、非平康之聲、
      verse: 5
    - text: 爾試訪察、男產子乎、我見人各以手支腰、若臨產之婦、面呈灰色、此何故耶、
      verse: 6
    - text: 哀哉、其日大矣、無可比儗、乃雅各遭禍之期、然必獲救、而得脫焉、
      verse: 7
    - text: 萬軍之耶和華曰、是日我必折爾項之軛、斷繫爾之索、異邦人不復使爾服役、
      verse: 8
    - text: 惟彼必服事其上帝耶和華、及我爲彼所興之王大衞、
      verse: 9
    - text: 耶和華曰、我僕雅各歟、勿畏懼、以色列歟、勿驚惶、我必拯爾於遠方、援爾苗裔於虜至之地、雅谷必返、寧謐綏安、無人使之恐怖、
      verse: 10
    - text: 耶和華曰、我與爾偕、以拯救爾、我必盡滅我散爾所至之邦、而不盡滅爾、惟從寬責爾、不能不罰爾焉、○
      verse: 11
    - text: 耶和華曰、爾傷不可療、爾創重矣、
      verse: 12
    - text: 無人伸爾寃抑、無藥裹爾傷痕、
      verse: 13
    - text: 爾之情人俱忘爾、而不訪問爾、緣爾愆尤重大、罪惡增多、故我以敵人所加之傷傷爾、以暴者所加之懲懲爾、
      verse: 14
    - text: 爾曷因創傷而哀號乎、爾之痛苦、不可療也、我之待爾若此、以爾愆尤重大、罪惡增多也、
      verse: 15
    - text: 凡噬爾者必被噬、敵爾者必被虜、掠爾者必遭掠、刦爾者、我必使之受刦、
      verse: 16
    - text: 耶和華云、因人稱爾爲見棄之錫安邑、無顧之者、我必治爾身、醫爾傷、
      verse: 17
    - text: 耶和華曰、雅各被虜之幕、我必返之、而顧惜其居所、其邑必復建於故山、宮室如初有人居處、
      verse: 18
    - text: 稱謝歡樂之聲、由是而出、我將使之繁衍、而不少減、加以尊榮、致不卑微、
      verse: 19
    - text: 彼之子女、悉如疇昔、彼之會衆、堅立我前、虐遇之者、我必罰之、
      verse: 20
    - text: 其君王必屬己族、其牧伯亦出其中、我必使之就而近我、夫有勇以近我者、誰耶、耶和華言之矣、
      verse: 21
    - text: 爾將爲我民、我爲爾上帝、○
      verse: 22
    - text: 耶和華之怒已發、有若暴風颶風、擊彼惡人之首、
      verse: 23
    - text: 耶和華之志未成、其意未遂、則其烈怒不息、日後爾必悉之、
      verse: 24
  - chapter: 31
    verses:
    - text: 耶和華曰、其時我必爲以色列各家之上帝、彼爲我民、
      verse: 1
    - text: 耶和華曰、以色列免於鋒刃之遺民、在我往錫綏安之際、乃蒙恩寵於曠野、
      verse: 2
    - text: 耶和華自遠方見於我曰、我以永愛愛爾、故以恆慈導爾、
      verse: 3
    - text: 以色列處女歟、我必復建爾、俾爾堅立如故、執鼗爲儀、與歡欣之衆舞蹈而出、
      verse: 4
    - text: 爾必復植葡萄園於撒瑪利亞諸山、植者植之、而食其果、
      verse: 5
    - text: 時日將至、以法蓮山之守望者必呼曰、其起、爾我陟錫安山、詣我上帝耶和華、
      verse: 6
    - text: 耶和華曰、宜爲雅各欣喜謳歌、爲諸國之首邦、大聲喧傳、頌美曰、耶和華歟、拯爾以色列之遺民、
      verse: 7
    - text: 我將導之自北方、集之自地極、瞽者跛者、懷姙者、臨產者、咸與之偕、成爲大會而返、
      verse: 8
    - text: 彼將哭泣而來、爲我所導、且禱且行、我使之經溪濱、循正直之途、而不顚躓、蓋我爲以色列之父、以法蓮爲我首生之子、○
      verse: 9
    - text: 維爾列邦、其聽耶和華言、宣揚於遠島曰、散以色列者、必集而守之、如牧人於其羣羊焉、
      verse: 10
    - text: 蓋耶和華贖雅各、援之脫強於彼者之手、
      verse: 11
    - text: 彼衆必至、在錫安山之高處謳歌、沾耶和華之慈惠、得穀酒油、及牛羊之稚者、心如灌漑之園、不復愁苦、
      verse: 12
    - text: 斯時也、處女舞蹈歡欣、少者老者同樂、蓋我使之轉哀爲樂、加以慰藉、俾易憂爲喜也、
      verse: 13
    - text: 我必以甘旨饜祭司之心、以慈惠飫我民之意、耶和華言之矣、○
      verse: 14
    - text: 耶和華曰、在拉瑪聞聲、號咷痛哭、乃拉結氏哭子、而不受慰、以其無存也、
      verse: 15
    - text: 耶和華曰、禁爾聲、勿號泣、止爾目、勿流涕、緣爾之工必獲賞賚、必自敵國而返、耶和華言之矣、
      verse: 16
    - text: 又曰、屆爾暮年、有所希望、爾之子女、必歸故土、
      verse: 17
    - text: 我聞以法蓮爲己悲歎曰、爾責我、而我受責、我若未習負軛之犢、求爾轉我、我則轉焉、蓋爾乃我之上帝耶和華也、
      verse: 18
    - text: 我旣被轉、後則悛改、我受教而拊髀、緣負幼時之辱、含羞抱愧、
      verse: 19
    - text: 以法蓮爲我之愛子乎、爲可悅之子乎、我每言及、則深念之、心爲之動、我必矜恤之、耶和華言之矣、○
      verse: 20
    - text: 以色列處女歟、當立路表途柱、而定志趨、循爾所由之道、爾其復返、歸爾諸邑、
      verse: 21
    - text: 悖逆之女歟、行止靡定、將至何時、耶和華於世創一新事、以女衞男是也、○
      verse: 22
    - text: 萬軍之耶和華、以色列之上帝曰、我返其俘囚時、人在猶大地、及其屬邑、必曰、義宅聖山歟、願耶和華錫嘏於爾、
      verse: 23
    - text: 猶大與其屬邑、必有耕耘者、牧羊者、偕處其中、
      verse: 24
    - text: 蓋我飫困憊者之心、暢憂戚者之懷、
      verse: 25
    - text: 其時我寤、則覺其睡之甜、○
      verse: 26
    - text: 耶和華曰、時日將至、我必以人畜之種、播於以色列家、及猶大家、
      verse: 27
    - text: 耶和華曰、昔我儆醒而拔之、毀之、覆之、困苦之、翦滅之、後亦儆醒而建之、植之、
      verse: 28
    - text: 是日也、人不復言父食酸葡萄、而子齒軟、
      verse: 29
    - text: 各因己罪而死、凡食酸葡萄者、其齒必軟、○
      verse: 30
    - text: 耶和華曰、時日將至、我與以色列家、及猶大家、必立新約、
      verse: 31
    - text: 非依我與其祖之約、卽援其手、導出埃及時所立者、我雖爲其夫、彼乃背我約、耶和華言之矣、
      verse: 32
    - text: 耶和華曰、斯日以後、我與以色列家所立之約、乃以我律賦其衷、銘其心、我爲彼上帝、彼爲我民、
      verse: 33
    - text: 不復各訓其鄰里昆弟曰、當識耶和華、蓋自尊逮卑、皆必識我、我將宥其愆尤、不復憶其罪戾、耶和華言之矣、
      verse: 34
    - text: 耶和華錫日爲白晝之光、定月與星爲黑夜之光、翻騰滄海、使其波濤漰渤、萬軍之耶和華、乃其名也、
      verse: 35
    - text: 曰、若此定例可廢於我前、則以色列裔亦可廢於我前、永不爲國、
      verse: 36
    - text: 如能上度穹蒼、下測地基、則我因以色列裔所爲、必遺棄之、耶和華言之矣、
      verse: 37
    - text: 耶和華曰、時日將至、是邑必爲耶和華復建、自哈楠業樓、至邑隅之門、
      verse: 38
    - text: 量度之繩、必直至迦立山、繞及歌亞、
      verse: 39
    - text: 棄屍與灰之谷、曁諸田疇、至汲淪溪、延及東方馬門之隅、必歸耶和華爲聖、不復拆毀傾覆、以迄永世、
      verse: 40
  - chapter: 32
    verses:
    - text: 猶大王西底家十年、卽尼布甲尼撒十八年、耶和華諭耶利米之言、
      verse: 1
    - text: 維時、巴比倫王軍旅圍耶路撒冷、先知耶利米幽於護軍之院、在猶大王宮中、
      verse: 2
    - text: 蓋猶大王西底家囚之、曰、爾奚預言曰、耶和華云、我必付此邑於巴比倫王手、彼必取之、
      verse: 3
    - text: 且猶大王西底家、不得脫迦勒底人手、必付於巴比倫王、而與之言、口相對、目相視、
      verse: 4
    - text: 必攜西底家至巴比倫、居彼、迨我眷顧之之時、爾曹雖與迦勒底人戰、必不利達、耶和華言之矣、○
      verse: 5
    - text: 耶利米曰、耶和華諭我云、
      verse: 6
    - text: 爾叔沙龍子哈拿篾、將詣爾曰、我在亞拿突之田、請爾購之、蓋贖此田、乃爾所宜、爾可購之、
      verse: 7
    - text: 我叔之子哈拿篾、循耶和華言、詣護軍之院、謂我曰、我在便雅憫地亞拿突之田、請爾購之、蓋贖此田、承此業、皆爾所宜、請爾購爲己有、我乃知此爲耶和華之言、
      verse: 8
    - text: 遂購我叔子哈拿篾在亞拿突之田、爲權其銀、十七舍客勒、
      verse: 9
    - text: 簽名緘封、延證者、權銀以與之、
      verse: 10
    - text: 我以二契、卽循例而緘者、及未緘者、
      verse: 11
    - text: 付於瑪西雅孫、尼利亞子巴錄手、在我叔子哈拿篾、及署名於契之證人前、坐於護軍院之猶大人、咸目覩之、
      verse: 12
    - text: 我於衆前囑巴錄曰、
      verse: 13
    - text: 萬軍之耶和華、以色列之上帝云、取此購田之契、緘者與未緘者、藏諸瓦器、存至日久、
      verse: 14
    - text: 蓋萬軍之耶和華、以色列之上帝曰、在於斯土、人必復購第宅田疇、及葡萄園焉、○
      verse: 15
    - text: 我旣付契於尼利亞子巴錄、乃禱耶和華曰、
      verse: 16
    - text: 主耶和華歟、爾以巨能奮臂、肇造天地、無一不能爲之事、
      verse: 17
    - text: 爾施慈惠於億兆、以父之罪、報及其子之身、惟皇全能之上帝、厥名萬軍之耶和華、
      verse: 18
    - text: 經綸維大、作爲有能、爾目洞察世人之道、按其所由之途、所結之果、而加報施、
      verse: 19
    - text: 在埃及地、於以色列人及異族中、自昔迄今、屢行異蹟奇事、致顯己名、有如今日、
      verse: 20
    - text: 以異蹟奇事、能手奮臂、及大而可畏之事、導爾民以色列出埃及地、
      verse: 21
    - text: 錫以斯土、卽誓錫厥祖流乳與蜜之地、
      verse: 22
    - text: 彼入而據之、乃不從爾言、不循爾律、凡爾所命、無一遵行、故爾降以是災、
      verse: 23
    - text: 今敵迫城築壘、欲攻取之、因鋒刃饑饉疫癘、此邑付於迦勒底人手、爾言已驗、爾目覩之矣、
      verse: 24
    - text: 主耶和華歟、爾諭我曰、以金購田、亦延證者、而此邑乃付於迦勒底人手、○
      verse: 25
    - text: 耶和華諭耶利米曰、
      verse: 26
    - text: 我乃耶和華、凡有血氣者之上帝、豈有不能爲之事哉、
      verse: 27
    - text: 耶和華曰、我必付是邑於迦勒底人、及巴比倫王尼布甲尼撒之手、彼必至而取之、
      verse: 28
    - text: 攻斯邑之迦勒底人、必縱火焚之、爰及屋宇、民在其巔、焚香於巴力、灌奠於他神、激我震怒之所、
      verse: 29
    - text: 耶和華曰、以色列人與猶大人、自少行我所惡、以色列人專以其手所爲、激我震怒、
      verse: 30
    - text: 此邑自始建、迄於今日、干我怒、激我忿、致屛之於我前、
      verse: 31
    - text: 蓋以色列人與猶大人、及其君王牧伯、祭司先知、曁猶大衆、耶路撒冷居民、惟惡是作、以激我怒、
      verse: 32
    - text: 彼背我、而不面我、我雖夙興而誨之、彼猶不聽從、不受教、
      verse: 33
    - text: 以其可憎之物、置於我寄名之室、以汚衊之、
      verse: 34
    - text: 且在欣嫩子谷、爲巴力建崇邱、使其子女經火、以奉摩洛、行此可憎之事、陷猶大於罪、非我所命、非我所思、○
      verse: 35
    - text: 論及是邑、爾言因鋒刃饑饉疫癘、付於巴比倫王手、以色列之上帝耶和華曰、
      verse: 36
    - text: 昔我發忿震怒盛氣、驅斯民於列邦、我必自彼導之復歸斯土、使之安居、
      verse: 37
    - text: 彼必爲我民、我爲其上帝、
      verse: 38
    - text: 我必賦以一心一道、致恆寅畏我、俾彼及厥裔、得獲福祉、
      verse: 39
    - text: 我與之立永約、錫以福祉、不轉離之、使其存心寅畏我、而不我離、
      verse: 40
    - text: 我必爲之欣樂、錫以福祉、亦必專心致志、植之於斯土、
      verse: 41
    - text: 耶和華曰、我於斯民、旣加以巨災、亦必降以所許之福、
      verse: 42
    - text: 爾言斯土荒蕪、人畜俱泯、付於迦勒底人手、厥後人必復購田疇於斯土、
      verse: 43
    - text: 在便雅憫地、耶路撒冷四周、猶大諸邑、及山地窪地、南土之諸邑、人必以金購田、簽名緘封延證、因我必返其俘囚、耶和華言之矣、
      verse: 44
  - chapter: 33
    verses:
    - text: 耶利米仍幽於護軍之院、耶和華復諭之曰、
      verse: 1
    - text: 行之者耶和華、造而立之者耶和華、耶和華我名也、
      verse: 2
    - text: 爾其籲我、我必應之、示以大而且艱、爾所未知之事、
      verse: 3
    - text: 論此邑之第宅、與猶大王宮室、拆毀以禦敵人之壘及鋒刃、以色列之上帝耶和華曰、
      verse: 4
    - text: 衆至、與迦勒底人戰、我因斯民之惡、掩面不顧此邑、必以我發忿震怒所殺之屍、充其第宅、
      verse: 5
    - text: 我必療其疾、使之得醫而痊愈、示以平康誠實之廣大、
      verse: 6
    - text: 返猶大以色列之俘囚、建之如初、
      verse: 7
    - text: 彼獲罪於我、我必潔之、干咎於我、我必宥之、
      verse: 8
    - text: 此邑在天下萬國中、必於我爲可喜可讚、有榮之名、凡聞我所錫之福祉、所加之平康、必因而驚惶戰慄、
      verse: 9
    - text: 耶和華曰、爾言斯土荒蕪、人畜俱泯、然在猶大諸邑、曁耶路撒冷街衢、無居民、無人畜之處、
      verse: 10
    - text: 必復聞歡欣喜樂之聲、新娶者與新婦之聲、亦聞人言宜稱謝萬軍之耶和華、蓋耶和華爲善、慈惠永存、又聞人攜酬恩祭、入於耶和華室、因我必返斯土之俘囚、使之如初、耶和華言之矣、
      verse: 11
    - text: 萬軍之耶和華曰、斯土諸邑、悉成荒蕪、人畜俱泯、必有牧者之場、羣羊偃臥於彼、
      verse: 12
    - text: 在山地窪地、南土之諸邑、便雅憫地、及耶路撒冷四周、猶大諸邑、必復有羣羊經核者之手下、耶和華言之矣、○
      verse: 13
    - text: 耶和華曰、時日將至、我論以色列家、及猶大家、所言之嘉言、我必成之、
      verse: 14
    - text: 其日其時、我必爲大衞興一義者、乃其條肄、彼將秉公行義於斯土、
      verse: 15
    - text: 是日也、猶大獲救、耶路撒冷安居、其名必稱曰耶和華乃我義、
      verse: 16
    - text: 蓋耶和華曰、大衞必永不乏人、居以色列家之位、
      verse: 17
    - text: 祭司利未人亦不乏人、獻燔祭、焚素祭、恆獻他祭於我前、
      verse: 18
    - text: 耶和華諭耶利米曰、
      verse: 19
    - text: 耶和華云、我所立晝夜之約、如爾曹能廢之、使晝夜失時、
      verse: 20
    - text: 則我與我僕大衞所立之約亦可廢、使彼乏嗣以踐其位、事我之祭司利未人、其約亦可廢焉、
      verse: 21
    - text: 天象不可勝數、海沙不可勝量、我必如是繁衍我僕大衞之裔、與事我之利未人、
      verse: 22
    - text: 耶和華諭耶利米曰、
      verse: 23
    - text: 斯民所云、耶和華已棄其所選之二族、其言爾不思之乎、彼若斯篾視我民、以爲不復成國、
      verse: 24
    - text: 耶和華曰、如我所立晝夜之約可廢、如我未定天地之例、
      verse: 25
    - text: 則我遺棄雅各之裔、及我僕大衞之裔、不取大衞之裔、以治亞伯拉罕以撒雅各之後、蓋我必返其俘囚、加以矜恤、
      verse: 26
  - chapter: 34
    verses:
    - text: 當巴比倫王尼布甲尼撒、率其全軍、與其所轄之國及諸族、攻耶路撒冷與其屬邑時、耶和華諭耶利米之言、
      verse: 1
    - text: 以色列之上帝耶和華曰、往告猶大王西底家曰、耶和華云、我必付是邑於巴比倫王手、彼將焚之以火、
      verse: 2
    - text: 爾不得脫於其手、必見執而付於其手、爾目觀巴比倫王之目、彼與爾言、以口對口、爾必至巴比倫、
      verse: 3
    - text: 猶大王西底家歟、其聽耶和華言、耶和華論爾曰、爾必不亡於刃、
      verse: 4
    - text: 必安然而逝、人必爲爾焚物、如爲爾之列祖先王然、亦爲爾哀悼曰、哀哉我主、耶和華曰、我已言之矣、
      verse: 5
    - text: 先知耶利米在耶路撒冷、以斯言悉告猶大王西底家、
      verse: 6
    - text: 時、巴比倫王之軍旅攻耶路撒冷、與猶大所餘之邑、卽拉吉與亞西加、蓋猶大堅城、僅存其二也、○
      verse: 7
    - text: 西底家王與耶路撒冷民立約、宣告自由之後、耶和華諭耶利米之言、
      verse: 8
    - text: 其約命人各釋僕婢、希伯來男女、使之自由、不以同族猶大人爲隸役、
      verse: 9
    - text: 牧伯庶民旣與此約、悉遵行之、各釋其僕婢、使之自由、不復以爲隸役、
      verse: 10
    - text: 後乃反悔、令其所釋僕婢、歸而事之、仍爲僕婢、
      verse: 11
    - text: 故耶和華諭耶利米曰、
      verse: 12
    - text: 以色列之上帝耶和華云、昔我導爾祖出埃及、脫於奴隸之室、與之立約曰、
      verse: 13
    - text: 如爾昆弟希伯來人、見鬻於爾、事爾六年、旣屆七年、當釋之自由、惟爾祖不從我言、不側耳以聽、
      verse: 14
    - text: 爾曾轉念、行我所悅、宣告自由於鄰里、立約於我前、在我寄名之室、
      verse: 15
    - text: 後乃反悔、褻凟我名、各使所釋自由之僕婢、歸而事爾、仍爲僕婢、
      verse: 16
    - text: 故耶和華曰、爾不聽我、宣告自由於昆弟鄰里、今我宣告自由於爾、卽縱鋒刃疫癘饑饉於爾、使爾播散於天下萬國、
      verse: 17
    - text: 凡背我約、不遵其約之言、卽剖犢而過其間、於我前所立者、
      verse: 18
    - text: 猶大與耶路撒冷之牧伯、宦豎祭司、境內諸民、凡過剖犢之間者、
      verse: 19
    - text: 我必付之於敵、及索其命者之手、其屍必爲飛鳥野獸所食、
      verse: 20
    - text: 猶大王西底家、曁其牧伯、我必付之於敵、及索其命者之手、並付於巴比倫王軍旅之手、卽去爾而往者、
      verse: 21
    - text: 耶和華曰、我必命之復返是邑、攻而取之、焚之以火、我亦必使猶大諸邑荒蕪、無人居處、
      verse: 22
  - chapter: 35
    verses:
    - text: 當猶大王約西亞子約雅敬時、耶和華諭耶利米曰、
      verse: 1
    - text: 往利甲家與之言、導之詣耶和華室、入屋飲之以酒、
      verse: 2
    - text: 我遂攜哈巴洗尼雅孫、雅利米雅子雅撒尼亞、及其昆弟諸子、曁利甲全家、
      verse: 3
    - text: 導至耶和華室、入上帝僕伊基大利子哈難諸子之屋、其屋鄰於牧伯之屋、在沙龍子閽人瑪西雅屋之上、
      verse: 4
    - text: 我取爵與杯盈以酒、置利甲人前、語之曰、飲酒、
      verse: 5
    - text: 彼曰、我儕不飲酒、緣我祖利甲子約拿達命我曰、爾及子孫、永勿飲酒、
      verse: 6
    - text: 勿建室、勿播種、勿植葡萄園、亦勿有之、畢生居幕、則延年於羇旅之地、
      verse: 7
    - text: 我祖利甲子約拿達所囑者、我悉遵之、我與妻室子女、畢生不飲酒、
      verse: 8
    - text: 亦不建室以居、無葡萄園、田疇穀種、
      verse: 9
    - text: 惟居於幕、悉遵我祖約拿達所命而行、
      verse: 10
    - text: 巴比倫王尼布甲尼撒入境時、我儕因懼迦勒底人、及亞蘭軍旅、則曰、其上耶路撒冷、故我儕居於此、○
      verse: 11
    - text: 耶和華諭耶利米曰、
      verse: 12
    - text: 萬軍之耶和華、以色列之上帝曰、往告猶大人、曁耶路撒冷居民曰、耶和華云、爾不受教、不聽我言乎、
      verse: 13
    - text: 利甲子約拿達命其子孫勿飲酒之言、彼衆遵之、迄今聽從祖命、而不飲酒、惟我雖夙興而訓爾、爾不我聽、
      verse: 14
    - text: 我亦遣我僕諸先知、夙興而遣之曰、爾各轉離惡途、改正其行、不從他神而服事之、則得居於我所錫爾、及爾列祖之地、惟爾不側耳以聽、不從我言、
      verse: 15
    - text: 利甲子約拿達子孫、遵其先人所命、乃斯民不聽從我、
      verse: 16
    - text: 故萬軍之上帝耶和華、以色列之上帝曰、我必降所言之災於猶大人、及耶路撒冷居民、以我諭之而彼不聽、召之而彼不應也、
      verse: 17
    - text: 耶利米語利甲家曰、萬軍之耶和華、以色列之上帝云、因爾從爾祖約拿達之命、守其諸誡、行其所諭、
      verse: 18
    - text: 故利甲子約拿達、必永不乏人、侍於我前、萬軍之耶和華、以色列之上帝言之矣、
      verse: 19
  - chapter: 36
    verses:
    - text: 猶大王約西亞子約雅敬四年、耶和華諭耶利米曰、
      verse: 1
    - text: 爾取一卷、以我自約西亞時、迄於今日、責以色列猶大、及諸國、所諭爾之言、書於其上、
      verse: 2
    - text: 庶猶大家得聞我所欲降之災、則各轉離惡途、致我赦其愆尤罪戾、
      verse: 3
    - text: 耶利米遂召尼利亞子巴錄至、巴錄以耶利米口傳耶和華所諭之言、書之於卷、
      verse: 4
    - text: 耶利米命巴錄曰、我被幽禁、不能詣耶和華室、
      verse: 5
    - text: 爾往、以我口所傳、爾所書於卷之耶和華言、在耶和華室、於禁食之期誦之、俾民聞之、亦使自猶大諸邑而來之人聞之、
      verse: 6
    - text: 庶斯民在耶和華前祈禱、各轉離其惡途、蓋耶和華所言加於斯民之忿怒甚大也、
      verse: 7
    - text: 尼利亞子巴錄、循先知耶利米所命、在耶和華室、誦卷中耶和華之言、○
      verse: 8
    - text: 猶大王約西亞子約雅敬五年九月、耶路撒冷居民、及自猶大諸邑、至耶路撒冷之衆、宣告禁食於耶和華前、
      verse: 9
    - text: 巴錄在耶和華室、上院新門之場、沙番子繕寫基瑪利雅之屋、誦卷中耶利米之言、俾衆聞之、
      verse: 10
    - text: 沙番孫、基瑪利雅子米該亞、旣聞卷中耶和華之言、
      verse: 11
    - text: 則詣王宮、入繕寫之屋、見諸牧伯、卽繕寫以利沙瑪、示瑪雅子第萊雅、亞革波子以利拿單、沙番子基瑪利雅、哈拿尼雅子西底家、所有牧伯、咸坐於彼、
      verse: 12
    - text: 米該亞以在巴錄誦卷時、所聞之言、悉告之、
      verse: 13
    - text: 諸牧伯遣古示曾孫、示利米雅孫、尼探雅子猶底、詣巴錄曰、攜爾所誦、俾民聽聞之卷而至、尼利亞子巴錄、遂攜卷而至、
      verse: 14
    - text: 衆語之曰、坐而誦之、俾我聞焉、巴錄誦之使聞、
      verse: 15
    - text: 衆聞斯言、則懼、轉而相視、語巴錄曰、我必以斯言告王、
      verse: 16
    - text: 又問巴錄曰、爾若何由其口而書此言、請以告我、
      verse: 17
    - text: 巴錄曰、彼以口述於我、我以墨書於卷也、
      verse: 18
    - text: 牧伯謂巴錄曰、爾與耶利米宜往匿、毋令人知爾所在、
      verse: 19
    - text: 牧伯藏其卷於繕寫以利沙瑪之屋、入院見王、悉述斯言、使王聽之、
      verse: 20
    - text: 王遣猶底往取其卷、遂自繕寫以利沙瑪屋、取之而至、誦之、使王及侍側之牧伯聞之、
      verse: 21
    - text: 時維九月、王坐禦寒之室、有爐爇於其前、
      verse: 22
    - text: 猶底誦竟三四篇、王以書刀割之、投諸爐火、迨卷盡焚、
      verse: 23
    - text: 王及臣僕雖聞斯言、不畏懼、不裂衣、
      verse: 24
    - text: 且以利拿單、第萊雅、基瑪利雅求王、勿焚其卷、而王弗聽、
      verse: 25
    - text: 王命王子耶拉篾、與亞斯列子西萊亞、亞伯疊子示利米雅、執繕寫巴錄、及先知耶利米、然耶和華匿之、○
      verse: 26
    - text: 王旣焚卷、上有巴錄由耶利米口所書之言、耶和華諭耶利米曰、
      verse: 27
    - text: 復取一卷、以猶大王約雅敬所焚前卷之言、書於其上、
      verse: 28
    - text: 且論猶大王約雅敬曰、耶和華云、爾焚其卷曰、汝奚錄於上云、巴比倫王必至、毀滅斯土、使其人畜俱泯、
      verse: 29
    - text: 故耶和華論猶大王約雅敬曰、彼必無人坐大衞之位、其屍被擲於外、晝受暑、夜經霜、
      verse: 30
    - text: 我必因其罪愆罰之、與其子孫臣僕、降所言之災於彼、及耶路撒冷居民、猶大之衆、而彼不聽、
      verse: 31
    - text: 耶利米復取一卷、畀尼利亞子繕寫巴錄、彼由耶利米口、以猶大王約雅敬所焚前卷之言、書於其上、又增多詞、其義相同、
      verse: 32
  - chapter: 37
    verses:
    - text: 約西亞子西底家、代約雅敬子哥尼雅、爲王於猶大地、乃巴比倫王尼布甲尼撒立之也、
      verse: 1
    - text: 耶和華藉先知耶利米所諭之言、彼與其臣僕、及斯土之民、咸不聽從、○
      verse: 2
    - text: 西底家王遣示利米雅子猶甲、與祭司瑪西雅子西番雅、往見先知耶利米曰、請爾爲我禱我上帝耶和華、
      verse: 3
    - text: 時、耶利米未下獄、尚出入於民中、
      verse: 4
    - text: 法老之軍旅自埃及而出、圍耶路撒冷之迦勒底人聞之、遂撤營、離耶路撒冷、
      verse: 5
    - text: 耶和華諭耶利米曰、
      verse: 6
    - text: 以色列之上帝耶和華云、其告遣爾問我之猶大王曰、法老之軍旅出以助爾、必返埃及、入其故土、
      verse: 7
    - text: 迦勒底人必復來攻斯邑、取而焚之、
      verse: 8
    - text: 耶和華曰、毋自欺云、迦勒底人必去我、必不去也、
      verse: 9
    - text: 攻爾之迦勒底人、爾縱擊其全軍、惟遺受創者於其中、彼必自幕而起、火焚斯邑、○
      verse: 10
    - text: 迦勒底軍爲懼法老之軍、旣撤營、離耶路撒冷、
      verse: 11
    - text: 耶利米出耶路撒冷、欲往便雅憫地、得其業於民中、
      verse: 12
    - text: 旣至便雅憫門、有閽長名伊利雅、乃哈拿尼亞孫、示利米雅子也、執先知耶利米、曰、汝降迦勒底人也、
      verse: 13
    - text: 耶利米曰、妄哉、我不降迦勒底人、伊利雅弗聽、執耶利米、解至牧伯、
      verse: 14
    - text: 諸牧伯怒耶利米、撻之、囚於繕寫約拿單室、蓋以此室爲獄也、
      verse: 15
    - text: 耶利米下獄、幽之於室多日、
      verse: 16
    - text: 西底家王遣人攜之出、王在宮潛問之曰、耶和華有言乎、耶利米曰、有、又曰、爾必付於巴比倫王之手、
      verse: 17
    - text: 耶利米謂西底家王曰、我何所干罪於爾、或爾臣僕、或庶民、致幽我於獄耶、
      verse: 18
    - text: 爾之先知與爾預言曰、巴比倫王必不至而攻爾、及斯土、其人安在、
      verse: 19
    - text: 我主我王歟、請爾聽之、納我所求、毋令我復返繕寫約拿單之室、免我死亡、
      verse: 20
    - text: 西底家王乃命幽耶利米於護軍之院、日由餅市、取餅一方與之、迨及邑中之餅告罄、耶利米遂拘留於護軍之院、
      verse: 21
  - chapter: 38
    verses:
    - text: 瑪坦子示法提雅、巴施戶珥子基大利、示利米雅子猶甲、瑪基雅子巴示戶珥、聞耶利米告民衆之言曰、
      verse: 1
    - text: 耶和華云、凡居此邑者、必亡於鋒刃、饑饉疫癘、惟出而歸迦勒底人者、必得生存、獲其生命、如獲掠物、
      verse: 2
    - text: 耶和華又曰、是邑必付於巴比倫王軍旅之手、彼必取之、
      verse: 3
    - text: 牧伯奏王曰、斯人不求民利、惟求其害、請致之死、蓋彼所言、使邑中所遺之戰士庶民、厥手咸弱、
      verse: 4
    - text: 西底家王曰、彼在爾手、王不能禦爾也、
      verse: 5
    - text: 彼衆遂執耶利米、囚於王子瑪基雅之井、在護軍院內、以繩縋之下、井無水而有泥、耶利米乃陷於泥中、
      verse: 6
    - text: 時、王坐於便雅憫門、王宮宦豎、古實人以伯米勒、聞耶利米囚於井、
      verse: 7
    - text: 則出王宮、告王曰、
      verse: 8
    - text: 我主我王歟、彼衆於先知耶利米、所行皆惡、下之於井、邑中乏糧、恐其因饑而死焉、
      verse: 9
    - text: 王命古實人以伯米勒曰、爾自此率三十人往、在先知耶利米未死之先、出之於井、
      verse: 10
    - text: 以伯米勒遂率其人而往、入王宮、至庫下、取敝布及舊衣、以繩縋之於井、至耶利米所、
      verse: 11
    - text: 古實人以伯米勒謂耶利米曰、以此敝布舊衣、置爾腋下、繫之以繩、耶利米依此而行、
      verse: 12
    - text: 衆以繩曳之出井、耶利米則居於護軍之院、○
      verse: 13
    - text: 西底家王遣人攜先知耶利米、入耶和華室第三門覲王、王語之曰、我問爾一事、爾毋隱於我、
      verse: 14
    - text: 耶利米對曰、我若告爾、爾豈不殺我乎、我若勸爾、爾必不聽、
      verse: 15
    - text: 西底家王私與耶利米誓曰、我指肇造我魂、維生之耶和華而誓、必不殺爾、亦不付爾於索爾命者之手、
      verse: 16
    - text: 耶利米曰、萬軍之耶和華、以色列之上帝云、如爾出降於巴比倫王之牧伯、則可得生、斯邑不焚於火、爾及舉家、亦可生存、
      verse: 17
    - text: 如爾不出降於巴比倫王之牧伯、是邑必付於迦勒底人手、焚之以火、爾亦不得脫於其手、
      verse: 18
    - text: 西底家王謂耶利米曰、我恐迦勒底人、付我於投降之猶大人手、彼則侮我、
      verse: 19
    - text: 耶利米曰、必不付爾、求爾循我所傳耶和華之命、爾則獲益、而存生命、
      verse: 20
    - text: 如爾不出、耶和華有言示我曰、
      verse: 21
    - text: 猶大王宮所遺之婦、必被攜出、至巴比倫王之牧伯、論爾曰、汝之良朋、誘爾而獲勝、見爾足陷於泥、則反而退焉、
      verse: 22
    - text: 爾之妻孥、必被攜出、至迦勒底人、爾亦不得脫於其手、必爲巴比倫王之手所擒、且使斯邑被焚、
      verse: 23
    - text: 西底家語耶利米曰、斯言勿令人知、爾則不死、
      verse: 24
    - text: 如牧伯聞我與汝言、而詣爾曰、爾與王所言、及王所語爾者、告我毋隱、我則不殺爾、
      verse: 25
    - text: 爾當語之曰、我乃求王、勿使我復返約拿單之室、免死於彼、
      verse: 26
    - text: 諸牧伯詣耶利米問之、彼循王所命以答、其事不洩、衆遂止、不與之言、
      verse: 27
    - text: 耶利米處於護軍之院、迨至耶路撒冷被取之日、
      verse: 28
  - chapter: 39
    verses:
    - text: 猶大王西底家九年十月、巴比倫王尼布甲尼撒、率其全軍圍耶路撒冷、
      verse: 1
    - text: 西底家十一年四月九日、城破、
      verse: 2
    - text: 巴比倫王之牧伯、尼甲沙利薛、三甲尼波、宦官長撒西金、博士長尼甲沙利薛、及巴比倫王其餘之牧伯、咸入、坐於中門、
      verse: 3
    - text: 猶大王西底家、與諸戰士見之、遂夜遁、沿王囿、由兩垣間之門出邑、向亞拉巴而去、
      verse: 4
    - text: 迦勒底軍旅追之、追及西底家於耶利哥平原、執之、攜至哈馬地之利比拉、巴比倫王尼布甲尼撒所、而審鞫之、
      verse: 5
    - text: 巴比倫王在利比拉、戮西底家諸子、使之目覩、亦戮猶大諸貴胄、
      verse: 6
    - text: 抉西底家之目、縶之以鏈、欲攜至巴比倫、
      verse: 7
    - text: 迦勒底人火焚王宮民室、毀耶路撒冷城垣、
      verse: 8
    - text: 侍衞長尼布撒拉旦、以邑中遺民、與歸降者、及其餘之衆、咸虜至巴比倫、
      verse: 9
    - text: 惟民中貧乏無業者、侍衞長尼布撒拉旦留之於猶大地、以田疇葡萄園、同時給之、
      verse: 10
    - text: 巴比倫王尼布甲尼撒論耶利米、命侍衞長尼布撒拉旦曰、
      verse: 11
    - text: 爾攜之去、善遇之、勿加害、如其所言而待之、
      verse: 12
    - text: 侍衞長尼布撒拉旦、宦官長尼布沙斯班、博士長尼甲沙利薛、與巴比倫王諸長官、
      verse: 13
    - text: 遣人提耶利米、出於護軍之院、付於沙番孫、亞希甘子基大利、攜之歸家、居於民中、○
      verse: 14
    - text: 耶利米尚幽於護軍之院時、耶和華諭之曰、
      verse: 15
    - text: 往告古實人以伯米勒曰、萬軍之耶和華、以色列之上帝云、我言降災、不降福於斯邑、日至必應於爾前、
      verse: 16
    - text: 惟於是日、我必拯爾、不被付於爾所懼者之手、耶和華言之矣、
      verse: 17
    - text: 蓋爾惟我是賴、我必拯爾、不仆於刃、俾獲生命、如獲掠物、耶和華言之矣、
      verse: 18
  - chapter: 40
    verses:
    - text: 耶路撒冷與猶大人被虜、徙於巴比倫時、耶利米處於其中、仍繫以鏈、侍衞長尼布撒拉旦、於拉瑪釋之之後、耶和華有言諭耶利米、
      verse: 1
    - text: 侍衞長召耶利米、謂之曰、爾上帝耶和華、曾言降災於斯土、
      verse: 2
    - text: 今果如其所言而行、乃緣爾曹干罪於耶和華、不從其言、故遭此事、
      verse: 3
    - text: 我今日釋爾、解爾手鏈、如爾視偕我往巴比倫爲善、則行、我必眷顧爾、如爾視偕我往巴比倫爲不善、則止、全地俱在爾前、爾視何方爲善爲宜、則往焉、
      verse: 4
    - text: 耶利米尚未返、侍衞長又曰、巴比倫王立沙番孫、亞希甘子基大利、爲猶大諸邑方伯、爾可歸之、偕居民中、或往爾所欲往之地、侍衞長饋以餱糧禮物、任其所之、
      verse: 5
    - text: 耶利米遂往米斯巴、詣亞希甘子基大利、與斯土之遺民偕居焉、○
      verse: 6
    - text: 在郊野之軍長、及其從者、聞巴比倫王立亞希甘子基大利、爲斯土方伯、以男女幼稚、及國中之貧乏、未虜至巴比倫者付之、
      verse: 7
    - text: 尼探雅子以實瑪利、加利亞二子約哈難、約拿單、單戶篾子西萊亞、尼陀法人以斐諸子、瑪迦人子耶撒尼亞、及其從者、則咸至米斯巴、見基大利、
      verse: 8
    - text: 沙番孫、亞希甘子基大利、與彼及其從者誓曰、毋以服事迦勒底人爲懼、其居斯土、服事巴比倫王、則必獲益、
      verse: 9
    - text: 若我、必居米斯巴、侍來此之迦勒底人、爾其積酒、與夏果及油、盛之以器、居於所得之邑、
      verse: 10
    - text: 在摩押、亞捫族、以東、及各國之猶大人、聞巴比倫王留猶大遺民、並立沙番孫、亞希甘子基大利治之、
      verse: 11
    - text: 則自逐至之處、返猶大地、至米斯巴、見基大利、積酒與夏果甚多、○
      verse: 12
    - text: 加利亞子約哈難、及在郊野之軍長、至米斯巴、見基大利、
      verse: 13
    - text: 謂之曰、亞捫族王巴利斯、遣尼探雅子以實瑪利、欲取爾命、爾知之乎、亞希甘子基大利弗信之、
      verse: 14
    - text: 加利亞子約哈難、在米斯巴密語基大利曰、求爾許我往殺尼探雅子以實瑪利、必無知者、奚容其取爾命、使歸爾之猶大人離散、致猶大之遺民滅亡、
      verse: 15
    - text: 亞希甘子基大利、謂加利亞子約哈難曰、爾勿爲此、爾所言以實瑪利之事妄也、
      verse: 16
  - chapter: 41
    verses:
    - text: 七月、宗室以利沙瑪孫、尼探雅子、王之臣僕以實瑪利、與從者十人至米斯巴、見亞希甘子基大利、在彼與之共食、
      verse: 1
    - text: 尼探雅子以實瑪利、與從者十人起、以刃擊沙番孫、亞希甘子基大利、卽巴比倫王所立爲斯土方伯者、
      verse: 2
    - text: 在米斯巴偕基大利之猶大人、及所遇之武士迦勒底人、以實瑪利亦殺之、
      verse: 3
    - text: 殺基大利、越至二日、尚無人知、
      verse: 4
    - text: 有八十人、自示劍示羅撒瑪利亞來、咸薙鬚裂衣自割、手持素祭乳香、欲詣耶和華室、
      verse: 5
    - text: 尼探雅子以實瑪利、自米斯巴出而迓之、且行且哭、旣遇之、則曰、來見亞希甘子基大利、
      verse: 6
    - text: 迨入於邑、尼探雅子以實瑪利與從者、殺而投之於井、
      verse: 7
    - text: 其中有十人謂以實瑪利曰、毋殺我、我有小麥麰麥、與油及蜜、藏於田間、遂不殺之於昆弟中、
      verse: 8
    - text: 尼探雅子以實瑪利、投所殺之屍於井、在基大利旁、是井乃亞撒王因懼以色列王巴沙而鑿者、尼探雅子以實瑪利、以所殺之屍滿之、
      verse: 9
    - text: 又虜米斯巴遺民、及王諸女、所有之衆、卽侍衞長尼布撒拉旦所付於亞希甘子基大利者、尼探雅子以實瑪利虜之、起而欲往亞捫族、○
      verse: 10
    - text: 加利亞子約哈難、及所偕之軍長、聞尼探雅子以實瑪利所行之惡、
      verse: 11
    - text: 則率衆往戰尼探雅子以實瑪利、遇於基遍大泉之旁、
      verse: 12
    - text: 以實瑪利所偕之衆、見加利亞子約哈難、及所偕之軍長、則喜、
      verse: 13
    - text: 以實瑪利自米斯巴所虜之衆、乃反而歸加利亞子約哈難、
      verse: 14
    - text: 惟尼探雅子以實瑪利與八人、脫於約哈難、而往亞捫族、
      verse: 15
    - text: 尼探雅子以實瑪利殺亞希甘子基大利之後、加利亞子約哈難、及所偕之軍長、取所救之遺民、戰士、婦女、幼稚、宦豎、自基遍而反者、離米斯巴、
      verse: 16
    - text: 往居金罕旅所、近伯利恆、欲入埃及、
      verse: 17
    - text: 彼衆畏迦勒底人、因尼探雅子以實瑪利、殺巴比倫王所立斯土之方伯、亞希甘子基大利也、
      verse: 18
  - chapter: 42
    verses:
    - text: 斯時諸軍長、與加利亞子約哈難、何沙雅子耶撒尼亞、以及庶民、自尊逮卑悉前、
      verse: 1
    - text: 謂先知耶利米曰、容我遺民所求、陳於爾前、請爾爲我禱爾上帝耶和華、我儕素衆、今所遺者甚寡、如爾目覩、
      verse: 2
    - text: 願爾上帝耶和華、示我當行之途、當爲之事、
      verse: 3
    - text: 先知耶利米曰、我聞爾言矣、必循所言、爲爾禱爾上帝耶和華、凡耶和華所應爾者、我必告爾、一無所隱、
      verse: 4
    - text: 衆謂耶利米曰、爾上帝耶和華遣爾諭我之言、我儕若不盡從、願耶和華於爾我前、爲誠實忠信之證、
      verse: 5
    - text: 今我請爾詣我上帝耶和華、彼之所言、或禍或福、我必從之、我從我上帝耶和華之言、則必獲益、○
      verse: 6
    - text: 越十日、耶和華諭耶利米、
      verse: 7
    - text: 遂召加利亞子約哈難、與所偕之軍長、以及庶民、自尊逮卑、
      verse: 8
    - text: 謂之曰、爾曹遣我、爲爾禱於以色列之上帝耶和華、彼云、
      verse: 9
    - text: 如爾仍居斯土、我必建爾而不毀之、植爾而不拔之、昔我降災於爾、今回厥意焉、
      verse: 10
    - text: 耶和華曰、爾懼巴比倫王、今勿懼焉、蓋我與爾偕、以拯爾脫於其手、勿懼之、
      verse: 11
    - text: 我矜恤爾、使彼亦矜恤爾、俾爾歸於故土、
      verse: 12
    - text: 如爾曰、我不居斯土、而不從爾上帝耶和華之言、
      verse: 13
    - text: 曰、不然、我必入埃及地、在彼不睹戰事、不聞角聲、不乏食而飢餓、爰處爰居、
      verse: 14
    - text: 猶大之遺民歟、今聽耶和華言、萬軍之耶和華、以色列之上帝曰、如爾定厥趨向、入埃及而居之、
      verse: 15
    - text: 則爾所懼之鋒刃、必追及爾於埃及地、所畏之饑饉、亦必迫從爾於埃及、爾必死於彼、
      verse: 16
    - text: 凡定趨向、往埃及而居者、必亡於鋒刃、饑饉疫癘、不遺一人、脫於我所降之災、
      verse: 17
    - text: 萬軍之耶和華、以色列之上帝曰、昔我傾怒洩忿於耶路撒冷居民、爾入埃及時、我亦必如是傾怒於爾、致爾成爲可憎可駭、可詛可辱、不得復覩斯土、
      verse: 18
    - text: 猶大之遺民歟、耶和華論爾、旣言毋入埃及、我今日警戒爾矣、爾當知之、
      verse: 19
    - text: 爾行詐以自害、因爾遣我詣爾上帝耶和華曰、爲我禱我上帝耶和華、凡我上帝耶和華所言者、悉以告我、我必行之、
      verse: 20
    - text: 我今日已悉告爾、而爾上帝耶和華、遣我詣爾所諭之言、爾乃一無所從、
      verse: 21
    - text: 今爾當知、爾必亡於鋒刃、饑饉疫癘、在爾所欲往居之處、
      verse: 22
  - chapter: 43
    verses:
    - text: 耶利米與民言畢其上帝耶和華之言、卽上帝耶和華遣彼所諭者、
      verse: 1
    - text: 何沙雅子亞撒利亞、加利亞子約哈難、及狂傲之輩、謂耶利米曰、爾言誑也、我之上帝耶和華未遣爾曰、爾曹勿入埃及而居、
      verse: 2
    - text: 惟尼利亞子巴錄慫慂爾以敵我、欲付我於迦勒底人手使之殺我、或虜我至巴比倫、
      verse: 3
    - text: 於是加利亞子約哈難、與諸軍長、及庶民、咸不從耶和華之言、居猶大地、
      verse: 4
    - text: 加利亞子約哈難、及諸軍長、遂攜猶大遺民、卽自逐至之國、返而寄居猶大地者、
      verse: 5
    - text: 男女幼稚王女、及侍衞長尼布撒拉旦、所付於沙番孫亞希甘子基大利之衆、與先知耶利米、尼利亞子巴錄、
      verse: 6
    - text: 入埃及地、至答比匿、不從耶和華言、○
      verse: 7
    - text: 在答比匿、耶和華諭耶利米曰、
      verse: 8
    - text: 手取巨石、藏於答比匿法老宮門前鋪磚地之泥中、使猶大人目覩、
      verse: 9
    - text: 告之曰、萬軍之耶和華、以色列之上帝云、我必召我僕巴比倫王尼布甲尼撒、置其位於我所藏之石、張其王幕於上、
      verse: 10
    - text: 彼至擊埃及地、當死者必死之、當虜者必虜之、當刃者必刃之、
      verse: 11
    - text: 我將縱火於埃及諸神之廟、彼必焚之、掠之、取埃及地以歸己、如牧者之衣衣、自彼安然而出、
      verse: 12
    - text: 亦必碎埃及地伯示麥之柱像、火焚埃及諸神之廟、
      verse: 13
  - chapter: 44
    verses:
    - text: 論居埃及之猶大人、卽處密奪、答比匿、挪弗與巴忒羅地者、耶和華諭耶利米曰、
      verse: 1
    - text: 萬軍之耶和華、以色列之上帝云、我所降於耶路撒冷、及猶大諸邑之災、爾目覩之、今爲荒蕪、無人居處、
      verse: 2
    - text: 乃因其人行惡、以激我怒、焚香以事他神、卽彼與爾、及爾列祖所未識者、
      verse: 3
    - text: 我遣我僕諸先知詣爾、夙興而遣之曰、噫、此可憎之事、我所疾者、爾勿行之、
      verse: 4
    - text: 惟彼不從、不側耳以聽、不改其惡仍焚香於他神、
      verse: 5
    - text: 故我傾怒洩忿於猶大諸邑、及耶路撒冷街衢、如火之焚、使之荒寂、有如今日、
      verse: 6
    - text: 萬軍之上帝耶和華、以色列之上帝曰、爾曹奚爲行此大惡、自害厥命、俾男女孩提乳子、悉絕於猶大、靡有孑遺、
      verse: 7
    - text: 緣以爾手所爲、激我震怒、在所往居之埃及地、焚香於他神、致爾見絕、在天下萬國中、成爲可詛可辱、
      verse: 8
    - text: 爾祖之惡、及猶大王與后之惡、爾與爾妻之惡、卽在猶大地、與耶路撒冷街衢所行者、爾忘之乎、
      verse: 9
    - text: 彼衆至今、猶不自卑、不畏我所示爾及爾祖之律例典章、而遵行之、
      verse: 10
    - text: 故萬軍之耶和華、以色列之上帝曰、我必注目於爾、而加以禍、翦滅猶大衆、
      verse: 11
    - text: 猶大遺民、定厥趨向、往居埃及地者、我必取而殲之、彼必仆於埃及地、亡於鋒刃饑饉、自尊逮卑、悉滅於鋒刃饑饉、成爲可憎可駭、可詛可辱、
      verse: 12
    - text: 我必罰居埃及地者、如以鋒刃饑饉疫癘、罰耶路撒冷然、
      verse: 13
    - text: 使猶大遺民、往居埃及、欲返猶大地而居者除逃脫之數人外、無一得逸而歸、○
      verse: 14
    - text: 凡知其妻焚香於他神者、與旁立諸婦、卽居埃及巴忒羅之衆、聚爲大會、答耶利米曰、
      verse: 15
    - text: 爾託耶和華名諭我之言、我不聽從、
      verse: 16
    - text: 我必成我口所言、焚香灌奠於天后、循我及我祖、我王、我牧伯、在猶大諸邑、及耶路撒冷街衢所爲、蓋其時我儕足食晏安、不遘災禍、
      verse: 17
    - text: 自我不焚香灌奠於天后、則無不缺乏、亡於鋒刃饑饉、
      verse: 18
    - text: 我焚香灌奠於天后、作餅以象其形、加以灌奠、我夫豈不與乎、
      verse: 19
    - text: 耶利米謂答之之男女庶民曰、
      verse: 20
    - text: 爾與爾祖、諸王牧伯、及斯土庶民、焚香於猶大諸邑、與耶路撒冷街衢、耶和華豈不記憶之、思念之、
      verse: 21
    - text: 因爾所行之惡、所作可憎之事、耶和華不能復忍、故爾土地成爲荒蕪、可駭可詛、無人居處、有如今日、
      verse: 22
    - text: 爾曹焚香、獲罪於耶和華、不從耶和華之言、不遵其律例、典章法度、故遘此災、有如今日、○
      verse: 23
    - text: 耶利米又謂庶民、及諸婦曰、居埃及地之猶大人、其聽耶和華言、
      verse: 24
    - text: 萬軍之耶和華、以色列之上帝云、爾與爾妻、口所言者以手成之、曰、我必如我所許之願、焚香灌奠於天后、今可堅爾願而償之、
      verse: 25
    - text: 居埃及地之猶大人、其聽耶和華言、耶和華曰、我已指我大名而誓、凡居埃及之猶大人、後必無一人、口道我名曰、我指維生之主耶和華而誓、
      verse: 26
    - text: 我必儆醒而降以禍、不降以福、凡在埃及之猶大人、必亡於鋒刃饑饉、至於盡滅、
      verse: 27
    - text: 脫於鋒刃、自埃及返猶大者、爲數無幾、猶大遺民、入埃及而居者、必知伊誰之言得應、我之言歟、抑彼之言歟、
      verse: 28
    - text: 耶和華曰、我必罰爾於斯土、有兆可徵、使爾知我所言降禍於爾、其言必應、
      verse: 29
    - text: 我必以埃及王法老合弗拉、付於厥敵、及索其命者之手、如我以猶大王西底家、付於厥敵、及索其命者巴比倫王尼布甲尼撒之手、耶和華言之矣、
      verse: 30
  - chapter: 45
    verses:
    - text: 猶大王約西亞子約雅敬四年、尼利亞子巴錄、以先知耶利米口傳之言、筆之於書、時耶利米謂巴錄曰、
      verse: 1
    - text: 巴錄歟、以色列之上帝耶和華諭爾曰、
      verse: 2
    - text: 爾嘗云、禍哉我也、耶和華於我痛苦之上、增以憂戚、我呻吟而疲憊、不獲綏安、
      verse: 3
    - text: 耶和華命我告爾曰、耶和華云、我所建者、必毀之、我所植者、必拔之、全地皆然、
      verse: 4
    - text: 耶和華曰、爾猶爲己圖大事乎、勿圖焉、我必降災於凡有血氣者、惟使爾於所往之地、得獲生命、如獲掠物、耶和華言之矣、
      verse: 5
  - chapter: 46
    verses:
    - text: 耶和華論列國、所諭耶利米之言、○
      verse: 1
    - text: 論埃及、卽論埃及王法老尼哥之軍旅、屯於伯拉河濱之迦基米施、在猶大王約西亞子約雅敬四年、爲巴比倫王尼布甲尼撒所擊、
      verse: 2
    - text: 曰、其備干盾、進而戰鬬、
      verse: 3
    - text: 騎士歟、備馬而乘、貫冑而立、礪乃戈、擐乃甲、
      verse: 4
    - text: 耶和華曰、我奚見此哉、彼衆驚而卻退、勇士敗潰、急遁不顧其後、四周惶恐、
      verse: 5
    - text: 毋令疾趨者遁逃、毋令有勇者得逸、在北方伯拉河濱、衆咸躓而顚、
      verse: 6
    - text: 彼若尼羅之漲溢、若川流之洶湧者、誰歟、
      verse: 7
    - text: 若尼羅之漲溢、若川流之洶湧者、乃埃及也、彼曰、我必興起、掩蓋全地、毀其城邑、滅其居民、
      verse: 8
    - text: 馬其疾上、車其急馳、爲勇士者、執干之古實與弗人、挽弓之路德人、其出哉、
      verse: 9
    - text: 是爲萬軍之主耶和華之日、乃復仇之日、彼必復仇於敵、使刃食人而飽、飲血而足、緣萬軍之主耶和華、在北方伯拉河濱、有祀事焉、
      verse: 10
    - text: 埃及處女歟、其往基列而取乳香、爾用多藥、亦屬徒然、不可醫也、
      verse: 11
    - text: 爾之恥辱聞於列邦、爾之呼號充乎遍地、蓋勇士與勇士互衝、二者同仆、○
      verse: 12
    - text: 巴比倫王尼布甲尼撒、將至擊埃及地、耶和華諭先知耶利米之言、
      verse: 13
    - text: 曰、爾其播於埃及、傳於密奪、宣於挪弗答比匿云、出而屹立、預爲之備、爾之四周、已見吞於鋒刃、
      verse: 14
    - text: 爾之壯士、曷被衝沒、彼之不立、因耶和華逐之也、
      verse: 15
    - text: 彼令多人顚仆、互相枕藉、乃曰起哉、我儕歸本族、返故土、以避兇刃、
      verse: 16
    - text: 至則呼曰、埃及王法老敗矣、其機已失矣、
      verse: 17
    - text: 大君王名萬軍之耶和華曰、我指己生而誓、彼之來也、若山中之他泊、若海濱之迦密、
      verse: 18
    - text: 埃及處女歟、爾必見虜、宜備行李、蓋挪弗必荒蕪焚燬、無人居處、
      verse: 19
    - text: 埃及乃爲美犢、惟有蜚蝱自北而來、今已至矣、
      verse: 20
    - text: 其中僱卒、猶闌中之犢、咸卻退遁逃、而不堅立、因其患難之日、受罰之時至矣、
      verse: 21
    - text: 其聲如蛇之行、蓋敵率軍而來、執斧若樵夫然、
      verse: 22
    - text: 耶和華曰、林木雖難窺察、敵必伐之、因彼多於蝗蟲、不可勝數、
      verse: 23
    - text: 埃及處女必蒙羞恥、見付於北方人之手、
      verse: 24
    - text: 萬軍之耶和華、以色列之上帝曰、我必罰挪之亞捫曁法老、埃及與其諸神諸王、及凡恃法老者、
      verse: 25
    - text: 付於索其命者之手、及巴比倫王尼布甲尼撒、與其臣僕之手、厥後埃及必有居民、猶如古昔、耶和華言之矣、○
      verse: 26
    - text: 我僕雅各歟、毋畏懼、以色列歟、毋驚惶、我必拯爾於遠方、援爾苗裔於虜至之地、雅各必返、寧謐綏安、無人使之恐怖、
      verse: 27
    - text: 耶和華曰、我僕雅各歟、毋畏懼、蓋我偕爾、我必盡滅我驅爾所至之邦、而不盡滅爾、惟從寬責爾、不能不罰爾焉、
      verse: 28
  - chapter: 47
    verses:
    - text: 法老未擊迦薩之先、耶和華論非利士人、諭先知耶利米之言、○
      verse: 1
    - text: 耶和華云、有水自北方湧出、將成汎濫之河、淹沒斯土、與其所有、及厥城邑居民、衆皆哀哭、境內諸民號咷、
      verse: 2
    - text: 健馬蹄踏、有聲隆隆、戰車衝擊、其輪轟轟、爲父者聞之而手弱、不回顧其子女、
      verse: 3
    - text: 蓋殲滅非利士人之日至、必於推羅西頓絕其助者、耶和華必滅非利士人、卽迦斐託島之遺民、
      verse: 4
    - text: 迦薩已髠、谷中亞實基倫之餘、歸於烏有、爾割己身、伊於胡底、
      verse: 5
    - text: 耶和華之刃歟、爾將何時休息、其入於鞘、安然不動、
      verse: 6
    - text: 耶和華旣有命、爾焉能休息乎、攻亞實基倫及海濱、乃彼所定也、
      verse: 7
  - chapter: 48
    verses:
    - text: 論摩押、萬軍之耶和華、以色列之上帝曰、禍哉尼波、成爲荒蕪、基列亭被取蒙羞、米斯迦被毀抱愧、
      verse: 1
    - text: 摩押不復得譽、在希實本、有人謀害之曰、其來滅之、俾不復爲國、瑪得緬歟、爾亦將荒寂、鋒刃必追襲爾也、
      verse: 2
    - text: 自何羅念有聲曰、荒蕪矣、毀壞大哉、
      verse: 3
    - text: 摩押見滅、幼稚哀號、厥聲遠聞、
      verse: 4
    - text: 彼上魯希、哭泣不已、下何羅念、則聞毀壞愁慘之聲、
      verse: 5
    - text: 爾其遁逃、自救生命、若曠野之杜松、
      verse: 6
    - text: 爾恃己之作爲、己之財寶、必被取焉、基抹與其祭司牧伯、亦皆被虜、
      verse: 7
    - text: 殘賊者必入諸邑、無一可免、山谷平原、咸受毀滅、如耶和華所言、
      verse: 8
    - text: 其子摩押以翼、致可飛而遁去、諸邑將爲荒蕪、無人居處、
      verse: 9
    - text: 作耶和華之工而草率者、可詛也、凡阻其刃不經血者、亦可詛也、
      verse: 10
    - text: 摩押自幼安逸、若酒澄滓、未從此器傾於彼器、故其味猶存、香氣未變、
      verse: 11
    - text: 耶和華曰、時日將至、我必遣司酒者傾之、空其器、毀其缾、
      verse: 12
    - text: 摩押必因基抹而愧怍、如以色列家恃伯特利而愧怍然、
      verse: 13
    - text: 爾曹奚曰、我乃壯士、有勇戰鬬、
      verse: 14
    - text: 大君王名萬軍之耶和華曰、摩押荒蕪、其邑焚燬、烟焰上騰、所簡少者、咸被殺戮、
      verse: 15
    - text: 摩押之禍伊邇、其難速臨、
      verse: 16
    - text: 在其四周、及凡識其名者、宜哀悼之、曰、強杖美梃、奚斷折乎、
      verse: 17
    - text: 處底本之女歟、其下榮位、燥渴而坐、蓋殘害摩押者、上而攻爾、毀爾保障、
      verse: 18
    - text: 居亞羅珥者歟、其立路隅而瞻望、詢逃難之男、脫害之女曰、所作維何、
      verse: 19
    - text: 摩押懷慚被毀、爾其號咷哀哭、告於亞嫩曰、摩押荒蕪矣、
      verse: 20
    - text: 有災降於平原、卽何倫、雅雜、米法押、
      verse: 21
    - text: 底本、尼波、伯低比拉太音、
      verse: 22
    - text: 基列亭、伯迦末、伯米恩、
      verse: 23
    - text: 加畧、波斯拉、及摩押地遐邇諸邑、
      verse: 24
    - text: 耶和華曰、摩押之角已折、其臂已斷、
      verse: 25
    - text: 緣摩押自大、悖逆耶和華、當使之沈醉、輾轉於所哇者中、爲人姍笑、
      verse: 26
    - text: 爾非姍笑以色列乎、豈遇之於盜賊中乎、每言及之、爾則搖首、
      verse: 27
    - text: 摩押居民歟、當離諸邑、而處巖穴、若鳩巢於澗口、
      verse: 28
    - text: 摩押驕蹇已甚、彼之矜高倨傲、中心自大、我已聞之、
      verse: 29
    - text: 耶和華曰、我知其忿怒乃屬虛空、其矜詡未成何事、
      verse: 30
    - text: 故我必爲摩押號咷、爲其全地哀哭、人爲基珥哈列設哭泣、
      verse: 31
    - text: 西比瑪之葡萄歟、爾枝逾海、延及雅謝之海、殘賊者至、奪爾夏果及葡萄、我必爲爾哭泣、較雅謝之哭泣尤甚、
      verse: 32
    - text: 歡欣喜樂、絕於沃壤、及摩押地、我使酒絕於醡、無人踐之而懽呼、其懽呼、不爲懽呼矣、
      verse: 33
    - text: 自希實本哀號、聲聞於以利亞利、延及雅雜、又自瑣珥、至於何羅念、與伊基拉施利施亞、蓋寗林水濱、將成荒蕪、
      verse: 34
    - text: 耶和華曰、在摩押獻祭於崇邱、焚香於其神者、我必絕之、
      verse: 35
    - text: 我心爲摩押而鳴、若笛發音、爲基珥哈列設人而鳴、若簫奏響、因其所獲之豐裕已亡也、
      verse: 36
    - text: 厥首盡髠、厥鬚盡薙、手受割、腰束麻、
      verse: 37
    - text: 摩押屋頂衢間、隨在哀哭、蓋我毀摩押、如無人悅之器、耶和華言之矣、
      verse: 38
    - text: 摩押何其傾覆、何其號咷、何其慚愧而反、必爲四周之人姍笑驚駭、
      verse: 39
    - text: 耶和華曰、敵之至也、有若鷹飛、展翼於摩押、
      verse: 40
    - text: 加畧見取、保障被據、是日也、摩押武士心怯、猶臨產之婦、
      verse: 41
    - text: 摩押自大、悖逆耶和華、故必毀壞、不復爲國、
      verse: 42
    - text: 耶和華曰、摩押居民歟、驚駭坎阱機檻、悉臨於爾、
      verse: 43
    - text: 逃於驚駭者、必陷於坎阱、出於坎阱者、必罹於機檻、蓋我必使懲罰摩押之年臨之、耶和華言之矣、
      verse: 44
    - text: 其逃遁者力竭、立於希實本蔭下、火自希實本而出、焰自西宏而發、盡焚摩押之鬢、曁囂陵者之顚、
      verse: 45
    - text: 禍哉摩押歟、基抹之民已亡、爾子被虜、爾女見掠、
      verse: 46
    - text: 耶和華曰、惟至末日、我必返摩押之俘囚、論摩押受鞫、其言至是而止、
      verse: 47
  - chapter: 49
    verses:
    - text: 論亞捫人、耶和華曰、以色列豈無子乎、豈乏嗣乎、瑪勒堪奚據迦得地、厥民曷居其邑耶、
      verse: 1
    - text: 故耶和華曰、時日將至、我必使戰鬬之警、聞於亞捫人之拉巴、俾其成爲邱墟、屬邑爲火所焚、其時以色列、必據昔據以色列者、耶和華言之矣、
      verse: 2
    - text: 希實本歟、其號咷、因艾已荒蕪、拉巴女歟、宜號呼、束麻哭泣、躑躅於藩籬間、蓋瑪勒堪必被虜、其祭司牧伯與焉、
      verse: 3
    - text: 背逆之女歟、奚爲誇爾流水之谷、爾恃財寶曰、誰克至我、
      verse: 4
    - text: 萬軍之主耶和華曰、我必自四周列邦、使驚恐臨爾、衆各被逐、直趨而出、流離失所、無人撫集、
      verse: 5
    - text: 厥後、我必返亞捫人之俘囚、耶和華言之矣、○
      verse: 6
    - text: 論以東、萬軍之耶和華曰、今在提幔、不復有智乎、哲人絕其謀畧乎、其智銷亡乎、
      verse: 7
    - text: 底但居民歟、爾其轉而逃遁、居於深處、蓋我懲罰以掃之日、必加以災、
      verse: 8
    - text: 如摘葡萄者詣爾、豈不少有所遺乎、如盜賊夜刧、豈不饜所欲而後已乎、
      verse: 9
    - text: 惟我已裸以掃、露其隱處、致其不能自匿、彼之子孫、兄弟鄰里、俱被殲滅、彼亦歸於烏有、
      verse: 10
    - text: 當遺爾孤子、我必全其生、爾之嫠婦、亦當恃我、
      verse: 11
    - text: 耶和華曰、不當飲此杯者、必將飲之、爾能盡免刑罰乎、斷不得免、必飲之也、
      verse: 12
    - text: 耶和華曰、我指己而誓、波斯拉必成爲可駭、可辱可詛、且爲荒蕪、其屬邑永爲邱墟、
      verse: 13
    - text: 有風聲自耶和華出、我聞之矣、有使奉遣至列邦曰、爾其集而攻之、咸起而戰、
      verse: 14
    - text: 蓋我使爾以東、在列邦中爲微、爲人蔑視、
      verse: 15
    - text: 爾居巖穴、據山巔者、白以爲可畏、心傲而自欺、爾縱若鷹巢於高處、我必取爾、自彼而降、耶和華言之矣、
      verse: 16
    - text: 以東必成怪異、凡過之者、必將驚駭、因其所遭之禍、而嗤笑之、
      verse: 17
    - text: 耶和華曰、必如所多瑪蛾摩拉、及其鄰邑之傾覆、無人居處、世人不寓其中、
      verse: 18
    - text: 敵必若獅、自約但之叢林而出、攻其恆茂之草場、我必令其突然逃避、且立所選者治之、誰與我比擬、誰與我爭辯、牧者伊誰、立於我前、
      verse: 19
    - text: 故爾宜聽耶和華所定攻以東之謀、擊提幔居民之志、其羣之小者、敵必曳之去、使其草場荒寂、
      verse: 20
    - text: 其傾覆之聲、震動大地、其號呼之聲、聞於紅海、
      verse: 21
    - text: 敵之上也、如鷹之飛、展翮於波斯拉、是日也、以東武士心怯、猶臨產之婦、○
      verse: 22
    - text: 論大馬色曰、哈馬亞珥拔抱愧矣、蓋聞凶耗而銷沮、海上有憂、不得綏安、
      verse: 23
    - text: 大馬色疲憊、轉而遁逃、戰慄迫之、憂苦臨之、猶臨產之婦、
      verse: 24
    - text: 得譽之邑、我所悅者、何不早棄之乎、
      verse: 25
    - text: 萬軍之耶和華曰、是日也、其少者必仆於衢、諸戰士寂然無聲、
      verse: 26
    - text: 我必燃火於大馬色城垣、焚便哈達宮室、○
      verse: 27
    - text: 論基達及夏瑣諸國、卽巴比倫王尼布甲尼撒所擊者、耶和華曰、爾起而往基達、翦滅東方之人、
      verse: 28
    - text: 掠其帳幕羣羊、奪其帷幄器皿駱駝、以爲己有、向之呼曰、四周驚惶、
      verse: 29
    - text: 耶和華曰、夏瑣居民歟、爾其逃遁、遊於遠方、居於深處、蓋巴比倫王尼布甲尼撒定計害爾、決意擊爾、
      verse: 30
    - text: 耶和華曰、起而往攻安居無慮之族、無門無楗、獨處之民、
      verse: 31
    - text: 其駱駝、爾必奪之、其羣畜、爾必掠之、凡薙鬢與鬚者、我必散之四方、且自四周降災於彼、耶和華言之矣、
      verse: 32
    - text: 夏瑣將爲野犬之穴、永久荒蕪、無人居處、世人不寓其中、○
      verse: 33
    - text: 猶大王西底家卽位時、耶和華論以攔、諭先知耶利米曰、
      verse: 34
    - text: 萬軍之耶和華云、以攔所恃爲強之弓、我必折之、
      verse: 35
    - text: 使四風自天四方而至、以擊以攔、散於四方、其被逐者、無國不至、
      verse: 36
    - text: 耶和華曰、我必使以攔人驚惶於敵、及索其命者之箭、降之以災、卽我烈怒、使刃隨之、迄於盡滅、
      verse: 37
    - text: 耶和華曰、我必設我位於以攔、滅其君王牧伯、
      verse: 38
    - text: 然至末日、我必返以攔之俘囚、耶和華言之矣、
      verse: 39
  - chapter: 50
    verses:
    - text: 耶和華論巴比倫與迦勒底地、藉先知耶利米曰、
      verse: 1
    - text: 宜宣告於列邦、豎立旌旆、播揚勿隱、曰、巴比倫被陷、彼勒蒙羞、米羅達傾覆、其神像慚愧、其偶像傾覆、
      verse: 2
    - text: 有民自北方來攻之、使其地荒蕪、無人居處、人畜皆逃而去、
      verse: 3
    - text: 耶和華曰、是日是時、以色列人必與猶大人偕來、且行且哭、尋求其上帝耶和華、
      verse: 4
    - text: 面錫安而詢其事曰、其來、連屬於耶和華、結永久弗忘之約、○
      verse: 5
    - text: 我民曾爲亡羊、其牧使入迷途、轉徙於山、自此山至彼岡、忘其棲止之所、
      verse: 6
    - text: 凡遇之者、則吞噬之、敵曰、耶和華爲義所、乃其列祖之望、而彼干犯之、故我儕無罪焉、
      verse: 7
    - text: 爾其逃出巴比倫、去迦勒底人地、若牡山羊導其羣羊、
      verse: 8
    - text: 蓋我必使大邦之衆、來自北方、以攻巴比倫、列陳擊之、於是被陷、敵矢必如精練武士之矢、無徒返者、
      verse: 9
    - text: 耶和華曰、迦勒底將見虜、凡虜之者、皆饜其欲、
      verse: 10
    - text: 刧我業者歟、緣爾欣喜懽忭、放恣若踐穀之犢、嘶鳴若健馬、
      verse: 11
    - text: 爾母必蒙羞、生爾者必抱愧、爲列國之末、亦爲曠野、燥土沙漠、
      verse: 12
    - text: 緣耶和華之怒、必成荒蕪、無人居處、凡過巴比倫者、必將驚駭、因其所遭之禍、而嗤笑之、
      verse: 13
    - text: 挽弓之衆歟、爾其列陳、環攻巴比倫、射之毋惜厥矢、以其干罪於耶和華也、
      verse: 14
    - text: 環之而呼、彼已投誠、其堞毀壞、其垣傾圮、斯乃耶和華復仇、爾當復仇於彼、依其所行而報之、
      verse: 15
    - text: 在巴比倫播種者、與穡時執鐮者宜悉絕之、緣懼殘酷之刃、必各返本族、歸故土、○
      verse: 16
    - text: 以色列乃離散之羊、爲獅所逐、始則亞述王吞噬之、終則巴比倫王尼布甲尼撒折其骨、
      verse: 17
    - text: 故萬軍之耶和華、以色列之上帝曰、我必罰巴比倫王與其地、若罰亞述王然、
      verse: 18
    - text: 導以色列歸其牧場、得食於迦密巴珊、饜足於以法蓮岡、與基列地、
      verse: 19
    - text: 耶和華曰、是日是時、人必求以色列之愆尤、而無有焉、求猶大之罪戾、而不見焉、蓋我必赦宥我所存之遺民也、○
      verse: 20
    - text: 耶和華曰、上攻米拉大翁地、及北割居民、殺戮而盡滅之、循我所命而行、
      verse: 21
    - text: 戰鬬傾覆之聲、聞於境內、
      verse: 22
    - text: 擊全地之鎚、奚斷折乎、巴比倫在列國中、奚荒蕪乎、
      verse: 23
    - text: 巴比倫歟、我爲爾設機檻、爾不覺而陷之、爲人所遇、爲人所擒、以爾與耶和華爭也、
      verse: 24
    - text: 萬軍之主耶和華、有事於迦勒底人地、啟其武庫、出其震怒之械、
      verse: 25
    - text: 爾曹當自極遠之境而來、開其倉廩、積之如堆、滅之務盡、俾無所遺、
      verse: 26
    - text: 宰其牡犢、使至屠所、禍哉其人、蓋彼受罰之日至矣、
      verse: 27
    - text: 自巴比倫逃脫者、揚聲宣告於錫安、我上帝耶和華復仇、爲其殿宇復仇也、
      verse: 28
    - text: 其集挽弓之衆、來攻巴比倫、列營圍之、勿容一人逃遁、循其所爲而報之、依其所行以待之、緣彼狂傲、悖逆以色列之聖者耶和華也、
      verse: 29
    - text: 耶和華曰、是日也、其少者必仆於衢、諸戰士寂然無聲、
      verse: 30
    - text: 萬軍之主耶和華曰、狂傲者歟、我爲爾敵、爾日已至、卽罰爾之時也、
      verse: 31
    - text: 狂傲者必躓而顚、無人起之、我必燃火於其諸邑、焚其四周所有、○
      verse: 32
    - text: 萬軍之耶和華曰、以色列人及猶大人、同受暴虐、虜之者堅持不釋、
      verse: 33
    - text: 贖之者有力、厥名爲萬軍之耶和華、必伸其寃、錫大地綏安、使巴比倫居民煩擾、
      verse: 34
    - text: 耶和華曰、刃臨於迦勒底人、與巴比倫居民、及其牧伯哲士、
      verse: 35
    - text: 刃臨於矜誇者、使爲愚蠢、刃臨於其武士、使之驚惶、
      verse: 36
    - text: 刃臨於其馬與車、曁其中雜族、使若婦女、刃臨於其貨財、使遭攘奪、
      verse: 37
    - text: 旱及於諸水、使之盡涸、因其爲雕像之境也、彼衆若狂以奉偶像、
      verse: 38
    - text: 故野獸與豺狼、必居於彼、鴕鳥亦處其間、永爲荒墟、歷世無人居處、
      verse: 39
    - text: 耶和華曰、必如所多瑪蛾摩拉、及其鄰邑之傾覆、無人居處、世人不寓其中、
      verse: 40
    - text: 有一族自北方而來、有大國及諸王被激、自地極而起、
      verse: 41
    - text: 執弓與戟、殘忍不慈、聲若海濤之漰渤、巴比倫女歟、彼乘馬而來、列陳以攻爾、
      verse: 42
    - text: 巴比倫王聞聲而手弱、悽楚迫之、痛苦若臨產之婦、
      verse: 43
    - text: 敵必若獅、自約但之叢林而出、攻其恆茂之草場、我必令其突然逃避、且立所選者治之、誰與我比擬、誰與我爭辯、牧者伊誰、立於我前、
      verse: 44
    - text: 故爾宜聽耶和華所定攻巴比倫之謀、擊迦勒底地之志、其羣之小者、敵必曳之去、使其草場荒寂、
      verse: 45
    - text: 巴比倫傾覆之聲、震動大地、號呼之聲、聞於列邦、
      verse: 46
  - chapter: 51
    verses:
    - text: 耶和華曰、我必起肅殺之風、以擊巴比倫、及立加米居民、
      verse: 1
    - text: 遣外邦人往巴比倫以簸之、空虛其境、其遘難之日、敵必環而攻之、
      verse: 2
    - text: 射者當挽厥弓、射彼之挽弓者、及擐甲而立者、勿顧惜其少者、必盡滅其軍旅、
      verse: 3
    - text: 彼必見戮、仆於迦勒底地、被刺仆於其衢、
      verse: 4
    - text: 以色列與猶大、雖逆以色列之聖者、罪盈四境、萬軍之耶和華、彼之上帝、仍未棄之、
      verse: 5
    - text: 當自巴比倫逃出、各救己生、毋因其罪而見絕、斯乃耶和華復仇之期、必報之也、
      verse: 6
    - text: 巴比倫曾爲金杯、在耶和華手、用使天下沈醉、列邦飲其酒、因之而狂、
      verse: 7
    - text: 巴比倫倏爾傾覆毀滅、當爲之號咷、取乳香以醫其痛、庶可得愈、
      verse: 8
    - text: 我儕欲醫巴比倫而不得、可去之、各歸故土、其禍滔天、上達穹蒼、
      verse: 9
    - text: 耶和華旣彰我義、其來、在錫安宣我上帝耶和華之作爲、
      verse: 10
    - text: 礪乃矢、執乃盾、耶和華感瑪代諸王之心、以其定志滅巴比倫、斯乃耶和華復仇、爲其殿宇復仇也、
      verse: 11
    - text: 樹幟以攻巴比倫城垣、堅戍守、立斥候、設伏防禦、蓋耶和華爲巴比倫居民所言者、旣定之、亦成之矣、
      verse: 12
    - text: 居於諸水之濱、富有貨財者歟、爾之末期已屆、貪婪之量已盈、
      verse: 13
    - text: 萬軍之耶和華指己而誓曰、我必使敵若蝗、充牣爾中、彼必向爾號呼、○
      verse: 14
    - text: 耶和華以其能力創造大地、以其智慧奠定寰宇、以其明哲展布諸天、
      verse: 15
    - text: 彼發厥聲、則穹蒼之水鳴動、地極之雲上騰、電隨雨作、風自庫出、
      verse: 16
    - text: 人皆冥頑無知、金匠因其雕像而羞慚、所鑄之像、乃爲虛僞、內無氣息、
      verse: 17
    - text: 悉屬虛無、惑人之工、譴責之際、俱必滅亡、
      verse: 18
    - text: 雅各之業非若是、彼造萬物、以色列爲其嗣業之族、萬軍之耶和華、乃其名也、○
      verse: 19
    - text: 爾爲我戰鬬之椎及器械、我必用爾碎諸國、毀列邦、
      verse: 20
    - text: 用爾碎馬與乘之者、
      verse: 21
    - text: 用爾碎車與駕之者、用爾碎男女老幼、用爾碎少者處女、
      verse: 22
    - text: 用爾碎牧者、與其羣羊、用爾碎農夫、與其雙牛、用爾碎方伯州牧、
      verse: 23
    - text: 耶和華曰、昔巴比倫人、曁迦勒底居民、在錫安所行之惡、我必報之、使爾目覩、○
      verse: 24
    - text: 耶和華曰、肅殺之山、毀滅全地者歟、我必敵爾、伸手擊爾、使爾自巖軫轉而下、成爲焚燬之山、
      verse: 25
    - text: 人不取爾石爲屋隅、爲基址、爾必永爲荒蕪、耶和華言之矣、
      verse: 26
    - text: 樹幟於大地、吹角於列邦、集諸族來攻之、招亞拉臘米尼亞實基拿諸國擊之、立軍長攻之、使驍騎咸上、有若陋蝗、
      verse: 27
    - text: 會集諸族、卽瑪代君王、與其方伯州牧、曁所轄之國民、以攻之、
      verse: 28
    - text: 地震動而愁慘、蓋耶和華攻巴比倫之志已定、必使其地荒蕪、無人居處、
      verse: 29
    - text: 巴比倫之武士不戰、居於保障、厥力已衰、有如婦女、第宅被焚、門楗見折、
      verse: 30
    - text: 郵人遞傳、使者相遇、報告巴比倫王、其邑四周被取、
      verse: 31
    - text: 諸津被據、蘆葦悉焚、戰士恐惶、○
      verse: 32
    - text: 萬軍之耶和華、以色列之上帝曰、巴比倫女、若禾場值踐穀之期、未幾其穡時至焉、
      verse: 33
    - text: 錫安民曰、巴比倫王尼布甲尼撒噬我毀我、棄我如空器、吞我如鱷魚、以我珍饈果腹、驅我而出、彼虐遇我、曁我骨肉、願罪歸巴比倫、耶路撒冷民曰、彼流我血、願罪歸迦勒底居民、
      verse: 34
    - text: 錫安民曰、巴比倫王尼布甲尼撒噬我毀我、棄我如空器、吞我如鱷魚、以我珍饈果腹、驅我而出、彼虐遇我、曁我骨肉、願罪歸巴比倫、耶路撒冷民曰、彼流我血、願罪歸迦勒底居民、
      verse: 35
    - text: 故耶和華曰、我必爲爾伸寃、爲爾復仇、涸其海、竭其泉、
      verse: 36
    - text: 巴比倫必成邱墟、野犬之穴、爲人駭異嗤笑、無人居處、
      verse: 37
    - text: 彼將咆哮如稚獅、怒吼若小獅、
      verse: 38
    - text: 耶和華曰、彼欲心薰灼時、我必爲之設筵、使之沈醉、長眠不醒、
      verse: 39
    - text: 我必導之下就宰所、若羔羊、牡綿羊、牡山羊然、
      verse: 40
    - text: 示沙克奚被陷乎、全地所譽者、奚被取乎、巴比倫在列邦中、奚荒蕪乎、
      verse: 41
    - text: 海水漲溢而淹巴比倫、波濤洶湧以覆之、
      verse: 42
    - text: 其邑荒蕪、成爲燥土沙漠、無人居處之地、世人不經歷之、
      verse: 43
    - text: 我必懲罰彼勒於巴比倫、出所吞者於其口、列邦不復匯之、巴比倫之城垣、必傾覆焉、○
      verse: 44
    - text: 我民歟、當出其中以自救、避耶和華之烈怒、
      verse: 45
    - text: 心毋恇怯、聞風聲於斯土、亦毋驚惶、蓋今歲必聞風聲、明年亦然、境內有強暴、民長相攻、
      verse: 46
    - text: 時日將至、我必懲罰巴比倫之雕像、使舉國抱愧、見殺者咸仆於其中、
      verse: 47
    - text: 斯時也、天地及凡所有、必因巴比倫、謳歌喜樂、殘賊者必自北方臨之、耶和華言之矣、
      verse: 48
    - text: 巴比倫曾使以色列見殺者顚仆、如是、巴比倫見殺者、亦必顚仆於其地、
      verse: 49
    - text: 惟爾免於刃者、往哉、勿立、自遠方追念耶和華、懷思耶路撒冷、
      verse: 50
    - text: 異邦人入耶和華室之聖所、我聞此辱、羞慚滿面、
      verse: 51
    - text: 耶和華曰、時日將至、我必懲罰其雕像、受傷者呻吟、遍滿其地、
      verse: 52
    - text: 耶和華曰、巴比倫雖及於天、高其城垣、俾成鞏固、我必遣殘賊者臨之、
      verse: 53
    - text: 自巴比倫有哀號之聲、自迦勒底地有大毀之聲、
      verse: 54
    - text: 蓋耶和華使巴比倫荒蕪、絕其中之譁然、敵若大水、波濤漰渤、發其喧闐之聲、
      verse: 55
    - text: 殘賊者臨於巴比倫、其武士被擒、其弓見折、蓋耶和華乃施報之上帝、必報之也、
      verse: 56
    - text: 大君王名萬軍之耶和華曰、我必使其牧伯哲人、方伯州牧、以及武士、悉皆沈醉、長眠不醒、
      verse: 57
    - text: 萬軍之耶和華曰、巴比倫寬廣之城垣、必盡傾覆、其高門必焚於火、諸民勞力歸於虛、列邦經營乃爲火、俱必困乏、○
      verse: 58
    - text: 瑪西雅孫、尼利亞子、內大臣西萊亞、於猶大王西底家四年、偕王往巴比倫時、先知耶利米有言囑之、
      verse: 59
    - text: 又以論巴比倫必遘之災、筆之於書、
      verse: 60
    - text: 耶利米語西萊亞曰、爾至巴比倫、務誦是言、
      verse: 61
    - text: 且曰、耶和華歟、爾言必滅斯土、使無居民、人畜俱泯、永爲荒蕪、
      verse: 62
    - text: 誦書旣竟、則繫書於石、投諸伯拉河中、
      verse: 63
    - text: 曰、巴比倫因耶和華所降之災、必如是沈淪、不得復起、其力憊矣、耶利米之言、至是而止、
      verse: 64
  - chapter: 52
    verses:
    - text: 西底家卽位時、年二十有一、在耶路撒冷爲王、歷十一年、其母哈慕他、立拿人耶利米女也、
      verse: 1
    - text: 西底家行耶和華所惡、效約雅敬所爲、
      verse: 2
    - text: 耶和華因而怒耶路撒冷及猶大、屛諸其前、
      verse: 3
    - text: 西底家叛巴比倫王、九年十月十日、巴比倫王尼布甲尼撒、率其全軍至耶路撒冷、建營圍之、四周築壘以攻之、
      verse: 4
    - text: 城被困、至西底家王十一年、
      verse: 5
    - text: 四月九日、邑中饑甚、斯土之民絕糧、
      verse: 6
    - text: 於是穴城、戰士由附近王囿、兩垣間之門出邑、夜遁、迦勒底人環城、衆向亞拉巴而走、
      verse: 7
    - text: 迦勒底軍追王、及於耶利哥之平原、王軍潰散、
      verse: 8
    - text: 迦勒底人執王、解至哈馬之利比拉、巴比倫王所、而審鞫之、
      verse: 9
    - text: 巴比倫王戮西底家諸子、使之目覩、又在利比拉、戮猶大諸牧伯、
      verse: 10
    - text: 抉西底家目、繫之以鏈、攜至巴比倫、下之於獄、迄於死日、○
      verse: 11
    - text: 巴比倫王尼布甲尼撒十九年五月十日、侍巴比倫王之侍衞長尼布撒拉旦、入耶路撒冷、
      verse: 12
    - text: 燬耶和華室與王宮、及耶路撒冷諸室、所有第宅、悉焚以火、
      verse: 13
    - text: 從侍衞長之迦勒底軍、毀耶路撒冷四周城垣、
      verse: 14
    - text: 民間之貧者、與邑中遺民、曁降於巴比倫王者、以及所餘之衆、侍衞長尼布撒拉旦悉虜之去、
      verse: 15
    - text: 惟留極貧者於斯土、以治葡萄園、耕種田畝、
      verse: 16
    - text: 耶和華室中之銅柱、銅座、及銅海、迦勒底人咸碎之、而攜其銅至巴比倫、
      verse: 17
    - text: 其釜鏟剪盂匙、及諸銅器、供事所用者、悉攜之去、
      verse: 18
    - text: 其杯爐盂鼎、燈臺匙碗、金製者取其金、銀製者取其銀、侍衞長悉攜之去、
      verse: 19
    - text: 又攜去所羅門爲耶和華室、所製二銅柱、及一銅海、與座下銅牛十二、此諸器之銅、未權其輕重、
      verse: 20
    - text: 柱高十八肘、圍十二肘、其中空、厚四指、
      verse: 21
    - text: 上有銅頂、高五肘、頂之四圍、有網與石榴、悉以銅製、彼柱亦有網與石榴、
      verse: 22
    - text: 四周石榴、九十有六、網之石榴共一百、
      verse: 23
    - text: 侍衞長執祭司長西萊亞、副祭司長西番雅、及閽者三人、
      verse: 24
    - text: 又於城內、執統轄戰士之宦豎一人、王之近臣七人、軍長之繕寫、卽招募國民者一人、及邑中所遇之國民六十人、
      verse: 25
    - text: 侍衞長尼布撒拉旦、咸解之至利比拉、巴比倫王所、
      verse: 26
    - text: 巴比倫王擊而殺之於哈馬地之利比拉、如是猶大人被虜、離其故土、
      verse: 27
    - text: 尼布甲尼撒所虜之猶大人如左、其七年、虜三千有二十三人、
      verse: 28
    - text: 十八年、自耶路撒冷虜八百三十二人、
      verse: 29
    - text: 二十三年、侍衞長尼布撒拉旦、虜七百四十五人、共計四千六百、○
      verse: 30
    - text: 猶大王約雅斤被虜後三十七年、巴比倫王以未米羅達卽位元年、十二月二十五日、拔猶大王約雅斤出獄、
      verse: 31
    - text: 以善言慰之、賜之以位、高於同在巴比倫諸王之位、
      verse: 32
    - text: 易其囚服、使之畢生與王共食、
      verse: 33
    - text: 巴比倫王日錫其所需、終身不匱、
      verse: 34
  name: Jeremiah
- chapters:
  - chapter: 1
    verses:
    - text: 噫嘻是邑、昔則居民充盈、今則何其寂寞兮、昔爲邦國之長、今如嫠婦兮、昔於諸州爲郡主、今則供役兮、
      verse: 1
    - text: 彼於夜間痛哭、流涕盈腮兮、愛者雖多、無人慰藉兮、良朋欺之、成爲仇敵兮、
      verse: 2
    - text: 猶大因遭難及服役之勞、遷徙異地兮、居於列邦、不得綏安兮、迫者追之、及於狹處兮、
      verse: 3
    - text: 郇途愁慘、無人赴大會兮、邑門寂寞、祭司歎息兮、處女遘難、居民罹苦兮、
      verse: 4
    - text: 其敵爲首、其仇利達兮、因其多罪、耶和華困苦之兮、彼之幼稚、見虜於敵兮、
      verse: 5
    - text: 郇女之榮華盡喪兮、彼之牧伯、如不得芻之鹿兮、在於逐者之前、無力而走兮、
      verse: 6
    - text: 耶路撒冷遘難受迫時、追念疇昔之樂境兮、彼之居民陷於敵手、援助無人兮、厥敵見之、笑其荒寂兮、
      verse: 7
    - text: 耶路撒冷大干罪戾、故爲不潔兮、素尊之者見其裸體、咸蔑視之兮、彼則欷歔而退兮、
      verse: 8
    - text: 其裙汚衊、不念厥終兮、是以異常敗落、慰藉無人兮、耶和華歟、敵自尊大、願爾鑒我艱苦兮、
      verse: 9
    - text: 敵伸厥手、取其嘉物兮、爾曾命異族、毋入爾會兮、今彼入於聖所、郇民目擊兮、
      verse: 10
    - text: 民皆嗟歎求糧兮、以嘉物易食、欲蘇其靈兮、耶和華歟、我成卑鄙、願爾垂顧兮、
      verse: 11
    - text: 凡過此者、斯豈於爾無涉乎、請觀我所遭之憂、何憂可比兮、耶和華於其震怒之日、所加於我兮、
      verse: 12
    - text: 彼自上降火、入我骨而克之兮、張網以絆我足、使我却退兮、終日孤寂、而疲憊兮、
      verse: 13
    - text: 予罪之軛、其手所繫兮、連結加於我項、使我力敗兮、主付我於敵手、我不能禦兮、
      verse: 14
    - text: 我中勇士、主委棄之兮、召集大會攻我、制我少年兮、主踐猶大處女、如踐酒醡兮、
      verse: 15
    - text: 我緣斯而哭泣、滿目流涕兮、慰我心蘇我靈者、遠乎我兮、我之子女伶仃、敵人獲勝兮、
      verse: 16
    - text: 郇女舉手、無人慰藉兮、論及雅各、耶和華命四周爲之敵兮、耶路撒冷在於其中、如不潔兮、
      verse: 17
    - text: 耶和華乃義、我逆厥命兮、惟爾衆民、尚其聽之、鑒我憂傷兮、我之處女、我之少年、悉爲俘虜兮、
      verse: 18
    - text: 招愛我者、彼則欺我兮、我之祭司長老求糧、以蘇厥靈兮、乃於邑中絕氣兮、
      verse: 19
    - text: 耶和華歟、請爾垂顧、我遭苦難、中心慘怛兮、叛逆維甚、衷懷反仄兮、在外喪於鋒刃、居家有若死亡兮、
      verse: 20
    - text: 維彼聞我咨嗟、無人慰藉兮、諸敵聞我遘難、悅爾所行兮、爾所宣告之日旣至、彼乃與我相同兮、
      verse: 21
    - text: 願其諸惡、陳於爾前兮、因我干罪加諸我者、亦加諸彼兮、我多歎息、中心疲憊兮、
      verse: 22
  - chapter: 2
    verses:
    - text: 主奚忿怒、以雲蔽郇女兮、以色列之榮華、自天擲地兮、發怒之日、不念其足几兮、
      verse: 1
    - text: 主吞雅各居所、不加矜恤兮、猶大女之保障、發怒而傾之兮、俾墮於地、辱其邦國及侯伯兮、
      verse: 2
    - text: 厥怒甚烈、盡斷以色列之角兮、在於敵前、縮其右手兮、焚燬雅各如炎火、四周吞滅兮、
      verse: 3
    - text: 張弓若仇、舉其右手、屹立若敵兮、凡娛目者、盡行誅滅兮、於郇女帷中、洩怒如火兮、
      verse: 4
    - text: 主變爲敵、吞噬以色列兮、毀其宮室、傾其保障兮、於猶大女中、增其哀號哭泣兮、
      verse: 5
    - text: 強奪己之帷幕、視如園中之亭、毀壞會集之所兮、所定節期與安息日、耶和華使之忘於郇兮、赫然震怒、輕視君王祭司兮、
      verse: 6
    - text: 棄其祭壇、憎其聖所兮、以其宮室牆垣、付於敵手兮、諸敵喧譁於耶和華室、同乎大會之日兮、
      verse: 7
    - text: 郇女之牆垣、耶和華決志毀之兮、旣施準繩滅之、不回其手兮、使郭與城哀哭、而同傾覆兮、
      verse: 8
    - text: 其門陷於地中、其楗折毀兮、君王牧伯、旅於無律之列邦兮、維彼先知、不得耶和華之啟示兮、
      verse: 9
    - text: 郇女之長老坐地、緘默無言兮、以塵蒙首、以麻束腰兮、耶路撒冷處女、俯首至地兮、
      verse: 10
    - text: 我目流涕、至於失明、中心慘怛、肝膽墜地、以我民女遭滅兮、孩提及哺乳者、昏於邑衢兮、
      verse: 11
    - text: 如受創者、昏於邑衢兮、在於母懷、喪失厥魂兮、維時謂其母曰、穀酒安在兮、
      verse: 12
    - text: 耶路撒冷女歟、我將何以證爾、何以譬爾兮、郇之處女歟、我將何以比爾、使爾得慰兮、爾之破壞、大若滄海、孰能療爾兮、
      verse: 13
    - text: 爾之先知所傳啟示、惟僞惟愚兮、未表爾罪、反爾俘囚兮、第宣僞詔、及爾被徙之由兮、
      verse: 14
    - text: 凡過之者、向爾鼓掌兮、嗤笑耶路撒冷女、而搖首兮、咸曰人所稱爲完美、全地所喜悅者、卽此邑乎、
      verse: 15
    - text: 維爾諸敵、厥口孔張兮、嗤笑而切齒曰、吾儕吞滅之兮、我所望者、誠是日也、亦旣覯止、亦旣見止兮、
      verse: 16
    - text: 耶和華所定、今已行之、古昔所命、今已成之兮、彼傾覆之、不加矜恤兮、使爾敵因爾而喜、俾爾仇高舉其角兮、
      verse: 17
    - text: 維彼庶民、心籲耶和華兮、咸曰郇女之牆垣歟、爾其流涕若溪、晝夜無間兮、淚眼澘然、不稍休息兮、
      verse: 18
    - text: 夜間每交更時、起而呼籲兮、在耶和華前、傾心若水兮、爾之幼稚、因飢昏於街隅、爾當向主舉手、求其生命兮、
      verse: 19
    - text: 耶和華歟、尚其鑒察、爾行此於誰兮、婦所產育保抱之子、可自食之乎、祭司先知、可戮於耶和華聖所乎、
      verse: 20
    - text: 少年耆老、臥於街衢兮、處女丁壯、仆於鋒刃兮、爾於忿怒之日殺之、爾誅戮之、不加矜恤兮、
      verse: 21
    - text: 我之驚恐、爾自四周召之、若大會之集兮、耶和華忿怒之日、無人逃免而遺留兮、我所保抱撫養者、我敵盡滅之兮、
      verse: 22
  - chapter: 3
    verses:
    - text: 因主忿怒之杖、而遭艱苦、我卽其人兮、
      verse: 1
    - text: 彼引導予、使行於幽暗、不履於光明兮、
      verse: 2
    - text: 竟日反手、攻我已屢兮、
      verse: 3
    - text: 銷瘦我肌膚、摧折我骨骸兮、
      verse: 4
    - text: 築壘攻我、以苦膽勞瘁圍我兮、
      verse: 5
    - text: 俾我處於幽暗、如久死之人兮、
      verse: 6
    - text: 彼環我以籓籬、使予不出、繫我以重鏈兮、
      verse: 7
    - text: 我呼籲求助時、掩耳不聽我祈兮、
      verse: 8
    - text: 以鑿石塞我途、使我蹊徑維曲兮、
      verse: 9
    - text: 彼之於我、如熊潛伏、如獅陰伺兮、
      verse: 10
    - text: 俾我迷途、攫而裂我、使我驚惶兮、
      verse: 11
    - text: 張弓發矢、以我爲的兮、
      verse: 12
    - text: 使其箙中之矢、入於我腰兮、
      verse: 13
    - text: 我爲我民之笑柄、終日以我爲歌兮、
      verse: 14
    - text: 爾饜我以苦荼、飫我以茵蔯兮、
      verse: 15
    - text: 以沙石折我齒、以灰塵蒙我身兮、
      verse: 16
    - text: 使我靈遠平康、我忘福祉兮、
      verse: 17
    - text: 乃曰我力已盡、絕望於耶和華兮、
      verse: 18
    - text: 我之禍患艱難、茵蔯苦膽、尚其憶之兮、
      verse: 19
    - text: 我心猶憶之、而抑鬱兮、
      verse: 20
    - text: 我追念之、則有所冀兮、
      verse: 21
    - text: 吾儕之不盡滅、乃由耶和華之仁慈、以其矜憫不絕兮、
      verse: 22
    - text: 每朝新施、爾之信實宏大兮、
      verse: 23
    - text: 我心自謂、耶和華爲我業、我必望之兮、
      verse: 24
    - text: 凡仰而求耶和華者、耶和華施之恩兮、
      verse: 25
    - text: 仰望耶和華之拯救、而靜俟之、斯爲美兮、
      verse: 26
    - text: 人於幼年負軛、亦爲美兮、
      verse: 27
    - text: 當默然而獨坐、以其軛爲主所加兮、
      verse: 28
    - text: 厥口伏於塵埃、庶可有望兮、
      verse: 29
    - text: 由人批頰、充其凌辱兮、
      verse: 30
    - text: 蓋主之遺棄、不至永久兮、
      verse: 31
    - text: 雖使人憂戚、尚循其慈惠之富、而加矜恤兮、
      verse: 32
    - text: 彼加苦難、使人憂戚、非其心兮、
      verse: 33
    - text: 足踐世之獄囚、
      verse: 34
    - text: 枉人於至上者之前、
      verse: 35
    - text: 屈人之獄、俱耶和華所不悅兮、
      verse: 36
    - text: 非主所命、誰能言之、而卽成兮、
      verse: 37
    - text: 惟禍與福、非出自至上者之口乎、
      verse: 38
    - text: 人生於世、因己愆尤受罰、又何怨兮、
      verse: 39
    - text: 我儕其察己途、轉歸耶和華兮、
      verse: 40
    - text: 宜向天上上帝、舉手致心兮、
      verse: 41
    - text: 我儕犯罪悖逆、爾未赦宥兮、
      verse: 42
    - text: 爾以怒自蔽、追迫我儕、施行誅戮、不加矜恤兮、
      verse: 43
    - text: 爾以雲自蔽、致祈禱不得達兮、
      verse: 44
    - text: 爾使我於列民中、成爲塵垢廢物兮、
      verse: 45
    - text: 我之諸敵、向我大張厥口兮、
      verse: 46
    - text: 驚惶陷阱、我皆罹之、殘害滅亡、我亦遭之兮、
      verse: 47
    - text: 因我民女遭滅、我目流涕如溪兮、
      verse: 48
    - text: 我目流涕、無已無間兮、
      verse: 49
    - text: 迨耶和華垂顧、自天鑒觀兮、
      verse: 50
    - text: 緣我邑中諸女、觸目而傷心兮、
      verse: 51
    - text: 無故爲我敵者、急追我如追鳥兮、
      verse: 52
    - text: 絕我命於阱、擲石於我身兮、
      verse: 53
    - text: 水滅我頂、我曰我其亡兮、
      verse: 54
    - text: 耶和華歟、我自深阱呼籲爾名兮、
      verse: 55
    - text: 爾曾垂聽我聲、我之歎息呼籲、勿掩耳不聞兮、
      verse: 56
    - text: 我籲爾之日、爾臨而近我、命曰毋懼兮、
      verse: 57
    - text: 主歟、爾已伸我寃、贖我命兮、
      verse: 58
    - text: 耶和華歟、爾鑒我之屈抑、祈爾理我獄兮、
      verse: 59
    - text: 彼報仇謀害我、爾俱見之兮、
      verse: 60
    - text: 耶和華歟、彼謗凟謀害我、爾已聞之兮、
      verse: 61
    - text: 起而攻我者、其脣所發、終日所謀、爾亦聞之兮、
      verse: 62
    - text: 彼之起居、求爾察之、彼以我爲歌兮、
      verse: 63
    - text: 耶和華歟、爾必依其手所爲、而報之兮、
      verse: 64
    - text: 使之剛愎厥心、加以呪詛兮、
      verse: 65
    - text: 以怒逐之、滅於耶和華諸天之下兮、
      verse: 66
  - chapter: 4
    verses:
    - text: 金奚晦闇、精金奚變色兮、聖所之石、傾於諸街隅兮、
      verse: 1
    - text: 郇之子民、寶若精金兮、奚視如陶人所製之瓦缶兮、
      verse: 2
    - text: 野犬猶出其乳、以哺厥子兮、惟我民女殘忍、若野間之鴕鳥兮、
      verse: 3
    - text: 哺乳之嬰、厥舌燥渴而黏腭兮、稚子求餅、無人擘而予之兮、
      verse: 4
    - text: 素食珍饈者、今伶仃於街衢兮、素寢朱褥者、今偃臥於糞壤兮、
      verse: 5
    - text: 我民女之愆尤、重於所多瑪之罪惡兮、彼傾覆於俄頃、非人手加之兮、
      verse: 6
    - text: 昔彼之那細珥人、潔於雪、白於乳兮、其體紅於珊瑚、形若光澤之碧玉兮、
      verse: 7
    - text: 今其容黑於炭、街市無人識之兮、其膚貼骨、枯槁如柴兮、
      verse: 8
    - text: 戮於刃者、較死於飢者猶幸兮、因乏田間之產、日漸衰弱、如被刺兮、
      verse: 9
    - text: 慈婦手烹其子女兮、我民女遭滅時、以此爲糧兮、
      verse: 10
    - text: 耶和華盡洩其忿、傾其烈怒兮、燃火於郇、燬厥基址兮、
      verse: 11
    - text: 維仇與敵、入耶路撒冷邑門兮、天下君王、地上居民、莫之信兮、
      verse: 12
    - text: 緣其先知干罪、祭司蹈愆兮、乃流義人之血於其中兮、
      verse: 13
    - text: 彼於街市、游行若瞽兮、爲血所汚、其衣人不能捫兮、
      verse: 14
    - text: 謂之曰汚、去之去之、勿捫我兮、彼旣遁逃而流離、異邦人曰、勿復旅此兮、
      verse: 15
    - text: 耶和華怒而散之、不復眷顧兮、彼衆不尊祭司、不敬長老兮、
      verse: 16
    - text: 我望救助、致目昏瞶、乃徒勞兮、我所瞻望之國、不能施拯兮、
      verse: 17
    - text: 敵跡我步履、我不得行於衢兮、我之終局伊邇、存日旣盈、盡期已屆兮、
      verse: 18
    - text: 追襲我者、疾於天鷹兮、逐我於山、伺我於野兮、
      verse: 19
    - text: 我之鼻息、卽耶和華之受膏者、陷於其阱兮、我嘗言之、我必在其蔭下、處於列邦之中兮、
      verse: 20
    - text: 居烏斯地之以東女歟、爾其歡欣喜樂兮、惟厥苦杯、必遞至爾、爾將醉而裸體兮、
      verse: 21
    - text: 郇女歟、爾罪之罰已滿、主不復使爾被虜兮、以東女歟、彼必罰爾愆尤、彰爾罪戾兮、
      verse: 22
  - chapter: 5
    verses:
    - text: 耶和華歟、憶我所遭、鑒我之辱兮、
      verse: 1
    - text: 我之產業歸於外人、我之第宅歸於異族兮、
      verse: 2
    - text: 我爲無父之孤、我母爲嫠兮、
      verse: 3
    - text: 我以金易水而飲、以值購薪兮、
      verse: 4
    - text: 追者及我、扼我頸項、困憊不得休息兮、
      verse: 5
    - text: 我與埃及人亞述人握手、爲得糧以果腹兮、
      verse: 6
    - text: 我祖獲罪而亡、我負厥咎兮、
      verse: 7
    - text: 僕隸制我、無人拯我於其手兮、
      verse: 8
    - text: 鋒刃在野、我舍命而得糧兮、
      verse: 9
    - text: 我膚因飢發炎、其熱如爐兮、
      verse: 10
    - text: 敵在郇玷諸婦、在猶大諸邑汚衆女兮、
      verse: 11
    - text: 牧伯之手被繫而懸、耆老之面不見尊重兮、
      verse: 12
    - text: 少者服於磨石、稚子躓於薪下兮、
      verse: 13
    - text: 耆老絕於邑門、少者止其音樂兮、
      verse: 14
    - text: 我心之樂已息、舞蹈變爲哀悼兮、
      verse: 15
    - text: 我冠自首而墜、禍哉我儕、因干罪戾兮、
      verse: 16
    - text: 緣此我心疲憊、我目矇昧兮、
      verse: 17
    - text: 郇山荒蕪、狐行其上兮、○
      verse: 18
    - text: 耶和華歟、爾乃永存、爾位歷世弗替兮、
      verse: 19
    - text: 爾何永遠忘我、棄我若是之久兮、
      verse: 20
    - text: 耶和華歟、使我轉而歸爾、我則旋返、更新我日、同於疇昔兮、
      verse: 21
    - text: 爾乃盡棄我儕、怒我特甚兮、
      verse: 22
  name: Lamentations
- chapters:
  - chapter: 1
    verses:
    - text: 三十年四月五日、我在迦巴魯河濱、俘囚之中、其時天開、我見上帝之異象、
      verse: 1
    - text: 約雅斤王被虜五年、是月五日、
      verse: 2
    - text: 在迦勒底地、迦巴魯河濱、布西子祭司以西結、受耶和華特諭、得耶和華之感、
      verse: 3
    - text: 我望見旋風自北而來、亦有密雲蘊火、焜耀四周、雲間火中、顯若光華之珀、
      verse: 4
    - text: 有四生物著於其中、其狀若人、
      verse: 5
    - text: 各有四面、各有四翼、
      verse: 6
    - text: 其腿乃直、掌若犢蹄、晶瑩若磨光之銅、
      verse: 7
    - text: 翼下四旁有人手、其面與翼各四、
      verse: 8
    - text: 其翼相連、行時直前不轉、
      verse: 9
    - text: 其容皆如人面、右有獅面、左有牛面、後有鷹面、
      verse: 10
    - text: 其翼高展、二翼交相比接、二翼蔽身、
      verse: 11
    - text: 直行以前、隨神所欲、往而不轉、
      verse: 12
    - text: 四生物狀若熾炭、亦若火炬、火炬升降於生物間、厥火灼爍、電發其中、
      verse: 13
    - text: 生物往還、若電之閃、
      verse: 14
    - text: 我觀生物、見地上有輪、在生物之旁、四面各有一輪、
      verse: 15
    - text: 輪形及製、色若碧玉、其式維一、其形及製、彷彿輪中有輪、
      verse: 16
    - text: 行時、四面皆可、不須回轉、
      verse: 17
    - text: 輪輞高而可畏、四輪之輞、遍環有目、
      verse: 18
    - text: 生物行時、輪亦行於其旁、生物起而離地、輪亦起焉、
      verse: 19
    - text: 生物隨神所欲而往、輪亦起行、蓋生物之神在其輪中、
      verse: 20
    - text: 彼行、此亦行、彼止、此亦止、彼起而離地、此亦起而偕之、蓋生物之神在其輪中、
      verse: 21
    - text: 生物首上、有若穹蒼之形、色若水晶而可畏、展布其上、
      verse: 22
    - text: 穹蒼之下、其翼平張、交相比接、左右各有二翼、以蔽其身、
      verse: 23
    - text: 生物行時、我開其翼有聲、若大水之漰渤、若全能者之聲音、若軍旅之喧譁、止時、則垂其翼、
      verse: 24
    - text: 立而垂翼時、首上穹蒼、有聲出焉、
      verse: 25
    - text: 首上穹蒼、其上有形若座、色如碧玉、座上有形似人、
      verse: 26
    - text: 我見其色、自腰以上、有若光華之珀、如火閃爍、自腰以下、其狀如火、四周焜耀、
      verse: 27
    - text: 其四周焜耀之狀、若下雨時、雲中之虹、此乃耶和華榮光之狀、我見之、面伏於地、有與我言者、我聞其聲焉、
      verse: 28
  - chapter: 2
    verses:
    - text: 彼謂我曰、人子歟、爾足其立、我將諭爾、
      verse: 1
    - text: 言時、其神入我、使我足立、聞諭我者曰、
      verse: 2
    - text: 人子歟、我遣爾詣以色列人、彼乃悖逆之邦、悖逆乎我、彼與列祖、獲罪於我、迄至今日、
      verse: 3
    - text: 其人顏厚心頑、我遣爾詣之曰、主耶和華有言告爾、
      verse: 4
    - text: 彼乃悖逆之家、或聽或否、必知有先知在其中、
      verse: 5
    - text: 惟爾人子、雖居荊棘蒺藜與蠍之中、勿畏之、亦勿畏其言、彼雖悖逆之家、勿畏其言、勿懼其貌、
      verse: 6
    - text: 彼悖逆特甚、其聽與否、爾必以我言告之、
      verse: 7
    - text: 惟爾人子、其聽我言、爾毋悖逆、若彼悖逆之家、當啟爾口、食我所賜、
      verse: 8
    - text: 我觀之、見有手向我而伸、手中有卷、
      verse: 9
    - text: 展於我前、內外皆有文字、其所錄者、哀號慘怛禍患、
      verse: 10
  - chapter: 3
    verses:
    - text: 彼諭我曰、人子歟、爾所獲者食之、當食此卷、往語以色列家、
      verse: 1
    - text: 我乃啟口、彼使我食其卷、
      verse: 2
    - text: 又諭我曰、人子歟、我所賜爾之卷、爾當以之果腹充腸、我則食之、口中味甘若蜜、
      verse: 3
    - text: 又曰、人子歟、往詣以色列家、以我言告之、
      verse: 4
    - text: 爾之奉遣、非詣方言殊異、其語難明之民、惟詣以色列家、
      verse: 5
    - text: 非詣方言殊異、其語難明之列國、其言爾所不識、我若遣爾詣之、彼必願聽、
      verse: 6
    - text: 惟以色列家、顙堅心頑、必不聽爾、以其不聽我也、
      verse: 7
    - text: 我堅爾面、抵彼之面、我堅爾顙、抵彼之顙、
      verse: 8
    - text: 我使爾顙如石、堅於火石、彼雖悖逆之家、勿畏之、勿懼其貌、
      verse: 9
    - text: 又曰、人子歟、凡我諭爾之言、必耳聞而心受之、
      verse: 10
    - text: 往詣爾同族之俘囚、告之曰、主耶和華如此言、無論其聽與否、○
      verse: 11
    - text: 神乃舉我上升、聞我後有震轟之聲、曰、耶和華之榮光、由於其所、當頌美焉、
      verse: 12
    - text: 我所聞者、乃生物交相比接之翼、與其旁之輪、震轟之聲也、
      verse: 13
    - text: 神舉我、攜我而往、我意惻怛、中心激烈、大受耶和華之感、
      verse: 14
    - text: 我至迦巴魯河濱提勒亞畢、俘囚之居所、憂鬱不勝、同處七日、○
      verse: 15
    - text: 越七日、耶和華諭我曰、
      verse: 16
    - text: 人子歟、我立爾爲以色列家戍卒、宜聽我口所言、代我戒之、
      verse: 17
    - text: 我謂惡人曰、爾必死、如爾不警之、不以言戒之、使彼轉離其惡途、以救其生命、則彼惡人必死於其罪、我必索其血於爾手、
      verse: 18
    - text: 如爾警惡人、而彼不改其惡行、不離其惡途、則彼必死於其罪、惟爾得救己命、
      verse: 19
    - text: 如義人背義行惡、我置窒礙於其前、彼必死亡、爾不警之、彼死於罪、所行之義、不復見憶、我必索其血於爾手、
      verse: 20
    - text: 如爾警義人、使不犯罪、而彼誠不犯罪、彼則生存、爾亦得救己命、○
      verse: 21
    - text: 耶和華感我、諭我曰、起、往入平原、我於彼與爾言、
      verse: 22
    - text: 我乃起往平原、見耶和華之榮光、如在迦巴魯河濱所見、我則面伏於地、
      verse: 23
    - text: 靈乃入我、使我足立、與我言曰、爾往自閉於室、
      verse: 24
    - text: 人子歟、彼必以繩繫爾、不得出戶、在於其中、
      verse: 25
    - text: 我將使爾舌黏於腭、瘖啞不能責之、彼乃悖逆之家、
      verse: 26
    - text: 惟我諭爾時、必啟爾口、爾則告之曰、主耶和華云、聽者任之、不聽者亦任之、彼乃悖逆之家也、
      verse: 27
  - chapter: 4
    verses:
    - text: 惟爾人子、其取瓦置於前、繪耶路撒冷邑於上、
      verse: 1
    - text: 環而攻之、建臺、築壘、列營、四周設鎚以衝之、
      verse: 2
    - text: 又取鐵鐺、置爲鐵垣、在爾與邑間、面攻而圍之、此爲以色列家之兆、○
      verse: 3
    - text: 爾當左側而臥、負以色列家之罪、爾左臥之日幾何、負其罪亦若是、
      verse: 4
    - text: 蓋我定其負罪之年、爲爾作爲日數、三百九十日、我使爾如其數、負以色列家之罪、
      verse: 5
    - text: 其數旣盈、爾當右側以臥、負猶大家之罪、歷四十日、找爲爾定一日抵一年、
      verse: 6
    - text: 爾必面耶路撒冷、袒臂而圍之、向之預言、
      verse: 7
    - text: 我將以繩縛爾、使爾不得反側、迨盈困城之日、
      verse: 8
    - text: 爾取小麥麰麥、巨豆小豆、粟與粗麥、置於一器、搏之爲餅、爾側臥三百九十日、必食之、
      verse: 9
    - text: 爾糧權而食之、日凡二十舍客勒、隨時而食、
      verse: 10
    - text: 飲水亦必量之、一欣六分之一、隨時而飲、
      verse: 11
    - text: 爾食此餅、製如麰麥之餅、必以人矢炊之、俾衆目覩、
      verse: 12
    - text: 耶和華曰、以色列人於我驅至之邦、食不潔之餅、亦若是、
      verse: 13
    - text: 我曰、噫、主耶和華歟、我心未嘗受汚、自幼迄今、自斃之畜、野獸所裂之物、未嘗食之、可惡之肉、未嘗入口、
      verse: 14
    - text: 曰、我許爾以牛糞代人矢、爾可炊餅其上、
      verse: 15
    - text: 又曰、人子歟、我必絕耶路撒冷所恃之糧、民必權餅以食而驚駭、量水以飲而恐惶、
      verse: 16
    - text: 使之乏糧與水、互相驚駭、消亡於罪、
      verse: 17
  - chapter: 5
    verses:
    - text: 惟爾人子、當取利刃、用作薙刀、薙爾鬚髮、權輕重而分之、
      verse: 1
    - text: 待盈困城之日、取髮三分之一、焚於邑中、三分之一、以刃擊之、在邑四周、三分之一、散之於風、我亦拔刃襲之、
      verse: 2
    - text: 又當取髮少許、繫於爾襟、
      verse: 3
    - text: 此中復取少許、投於火而焚之、自此必有火出、及於以色列全家、○
      verse: 4
    - text: 主耶和華曰、維此耶路撒冷、我置於列邦中、四周有國、
      verse: 5
    - text: 惟彼背我律例、行惡甚於列國、棄我典章、過於四周之國、蓋彼棄我律例、不守我典章也、
      verse: 6
    - text: 主耶和華曰、因爾紛擾、甚於四周之國、不守我典章、不遵我律例、亦不從四周列國之律例、
      verse: 7
    - text: 故主耶和華曰、我爲爾敵、必行鞫於爾中、俾列國目覩、
      verse: 8
    - text: 因爾可惡之事、我於爾中、必施行昔所未行者、後亦不復行之、
      verse: 9
    - text: 在爾境內、父將食其子、子將食其父、我必行鞫於爾、遺民散之四方、
      verse: 10
    - text: 主耶和華曰、我指己生而誓、因爾以可憎之事、可惡之物、玷我聖所、我必轉目、不復顧惜、不加矜憫、
      verse: 11
    - text: 爾民三分之一、必死於疫癘、亡於饑饉、在爾境內、三分之一、必隕於鋒刃、在爾四周、三分之一、我必散之四方、拔刃襲之、
      verse: 12
    - text: 如是、我怒始盡、我忿方息、我心斯慰、我旣洩忿於彼、必知我耶和華所言、因熱中而言之、
      verse: 13
    - text: 我必使爾荒蕪、爲四周列國所侮辱、經爾地者、咸目覩之、
      verse: 14
    - text: 我發忿震怒、行鞫懲責於爾時、四周之國、以爲可辱可譏、可戒可異、我耶和華言之矣、
      verse: 15
    - text: 我將降饑饉之毒矢、以行翦滅、增益饑饉、絕爾所恃之糧、
      verse: 16
    - text: 旣降饑饉、亦遣暴獸、俾爾孤獨、疫癘流血經於爾邦、兵刃臨於爾身、我耶和華言之矣、
      verse: 17
  - chapter: 6
    verses:
    - text: 耶和華諭我曰、
      verse: 1
    - text: 人子歟、面以色列山岡而預言、
      verse: 2
    - text: 曰、以色列山岡乎、其聽主耶和華之言、主耶和華謂山岡澗谷曰、我必使鋒刃臨爾、毀爾崇邱、
      verse: 3
    - text: 荒爾祭壇、碎爾日像、使爾被殺者、仆於爾偶像之前、
      verse: 4
    - text: 置以色列人之屍於其偶像前、散其骸骨於壇四周、
      verse: 5
    - text: 凡爾所居之處、其邑將傾毀、崇邱將荒蕪、以致爾壇傾毀荒廢、偶像見滅、日像被斫、爾之工作泯沒、
      verse: 6
    - text: 見殺者必仆於爾中、爾則知我乃耶和華、
      verse: 7
    - text: 爾散於列邦時、我必留遺民於其中、得脫鋒刃、
      verse: 8
    - text: 爾中得脫之人、必在虜至之邦、念我因其邪慝棄我之心、徇欲崇拜偶像之目、中懷憂戚、彼必爲其所行之惡、可惡之事、自怨自恨、
      verse: 9
    - text: 且知我乃耶和華、昔言降災於彼、非虛語也、○
      verse: 10
    - text: 主耶和華曰、爾其擊掌頓足云、哀哉、以色列家行可憎之惡事、必因之隕於鋒刃、與饑饉疫癘、
      verse: 11
    - text: 遠者死於疫癘、近者仆於鋒刃、尚存之遺民、必亡於饑饉、我必如是盡洩我忿、
      verse: 12
    - text: 在諸高岡山巔、綠樹茂橡之下、卽昔獻馨香於偶像之所、有被殺者在壇四周之偶像中、爾則知我乃耶和華、
      verse: 13
    - text: 我必舉手攻之、使其所居之地荒蕪寂寞、自曠野至於第伯拉他、則知我乃耶和華、
      verse: 14
  - chapter: 7
    verses:
    - text: 耶和華諭我曰、
      verse: 1
    - text: 爾人子歟、主耶和華對以色列地云、惟此末期、卽斯土四境之末期已屆、
      verse: 2
    - text: 末期至爾、我必加怒於爾、循爾行徑鞫爾、報爾所有可惡之事、
      verse: 3
    - text: 我目不顧惜爾、不加矜憫、我必報爾所行、使爾可惡之事顯於爾中、則知我乃耶和華、○
      verse: 4
    - text: 主耶和華曰、有禍將至、祗此而已、
      verse: 5
    - text: 末期旣屆、末期旣屆、醒而攻爾、今已至矣、
      verse: 6
    - text: 斯土居民乎、爲爾所定之報臨爾、其時已屆、其日伊邇、乃喧譁之日、非山上歡呼之日也、
      verse: 7
    - text: 我今速傾我怒於爾、盡洩我忿、循爾行徑鞫爾、報爾所有可惡之事、
      verse: 8
    - text: 我目不顧惜爾、不加矜憫、我必報爾所行、使爾可惡之事顯於爾中、則知擊爾者、乃我耶和華、
      verse: 9
    - text: 試觀其日已屆、爲爾所定之報至矣、杖已舒蕊、驕傲已萌芽矣、
      verse: 10
    - text: 殘暴興起、成爲罰惡之杖、彼之羣衆貨財、蕩然無存、無人爲之哀哭、
      verse: 11
    - text: 期已至、日伊邇、震怒及於斯衆、購者勿喜、售者勿憂、
      verse: 12
    - text: 售者雖尚生存、亦不復返而得所售、蓋啟示乃指衆而言、無得返者、行惡之人、不能自保生命、
      verse: 13
    - text: 彼已吹角、妥備諸事、而無人臨陳、蓋我震怒及於斯衆也、
      verse: 14
    - text: 外有鋒刃、內有疫癘饑饉、在田者必亡於鋒刃、在邑者必歿於饑饉疫癘、
      verse: 15
    - text: 其中得脫者、必在山上、若谷中之班鳩、各以其罪而哀鳴、
      verse: 16
    - text: 衆手疲憊、衆膝荏弱如水、
      verse: 17
    - text: 以麻束身、遍體戰慄、面俱慚、首盡髠、
      verse: 18
    - text: 棄銀於街衢、視金若穢物、耶和華震怒之日、金銀不能拯之、不能飫其心、果其腹、蓋爲窒礙陷罪之物也、
      verse: 19
    - text: 因其金銀美飾、而生驕侈、以之而製可惡之像、可憎之物、故我使之視爲穢物、
      verse: 20
    - text: 必使外人虜之、世間惡人掠之、而玷汚之、
      verse: 21
    - text: 我將轉面、而不顧之、彼將汚我禁地、強寇亦將入而汚之、
      verse: 22
    - text: 當作鏈索、蓋流血之罪盈於斯土、殘暴充乎其邑、
      verse: 23
    - text: 我必使異邦之極惡者至、據其第宅、強者之驕傲止息、其聖所被玷、
      verse: 24
    - text: 艱苦將至、人求平康而不得、
      verse: 25
    - text: 災禍疊加、噩耗相繼、人求啟示於先知、然法律絕於祭司、智謀絕於長老、
      verse: 26
    - text: 君王悲哀、牧伯被以淒涼、庶民之手顫動、我必循其所行而待之、依其所宜而鞫之、則知我乃耶和華、
      verse: 27
  - chapter: 8
    verses:
    - text: 六年六月五日、我坐於室、猶大長老、咸坐於前、主耶和華感我、
      verse: 1
    - text: 我瞻望之、有似人者、其狀若火、自腰以下有火、自腰以上有光、色如光華之珀、
      verse: 2
    - text: 有狀若手、伸而握余首髮、神乃舉我、至天地之間、導我於上帝異象中、至耶路撒冷殿、內院北向之門、在彼有激怒致忌之像、
      verse: 3
    - text: 亦見以色列上帝之榮光、如我在平原所見之狀然、
      verse: 4
    - text: 彼諭我曰、人子歟、爾其舉目北望、我則舉目北望、見壇門之北、有致忌之像在內、
      verse: 5
    - text: 又諭我曰、人子歟、以色列家在此所爲、爾見之乎、彼行大可惡之事、使我遠我聖所、然爾將見尤爲可惡之事、
      verse: 6
    - text: 遂導我至院門、我見其壁有隙、
      verse: 7
    - text: 彼諭我曰、人子歟、宜鑿此壁、我旣鑿之、則見有門、
      verse: 8
    - text: 曰、其入、觀彼在此所行邪惡可惡之事、
      verse: 9
    - text: 我入而觀、見有各類昆蟲、與可惡之獸、及以色列家諸偶像、繪於四壁、
      verse: 10
    - text: 有以色列家長老七十人、立於其前、撒番子雅撒尼亞亦在其中、各執香爐、香靄上騰、
      verse: 11
    - text: 彼諭我曰、人子歟、以色列家長老、各在暗中、繪像之室所行、爾見之乎、彼謂耶和華不見我、耶和華已棄斯土矣、
      verse: 12
    - text: 又諭我曰、爾將見其所行、別有大可惡之事焉、
      verse: 13
    - text: 遂導我至耶和華室、北向之門、在彼有婦同坐、爲搭模斯哀哭、
      verse: 14
    - text: 彼諭我曰、人子歟、爾見此乎、將見尤爲可惡之事、
      verse: 15
    - text: 遂導我入耶和華室內院、在耶和華殿門之內、廊與祭壇之間、約有二十五人、背耶和華殿、面東拜日、
      verse: 16
    - text: 彼諭我曰、人子歟、爾見此乎、猶大家在此行可惡之事、豈細故哉、致使斯土充斥強暴、復激我怒、置樹枝於其鼻、
      verse: 17
    - text: 故我必以怒待之、我目不顧惜之、不加矜憫、彼雖大聲呼於我耳、猶不聽之、
      verse: 18
  - chapter: 9
    verses:
    - text: 彼大聲呼於我耳曰、其使理斯邑者、手執殘殺之器而來、
      verse: 1
    - text: 則見有六人、自北向之上門、各執誅戮之器而至、中有一人、衣枲衣、腰墨角、咸入、立於銅壇之側、
      verse: 2
    - text: 時、以色列上帝之榮光、離其所止基路伯處、升至殿門之閾、耶和華呼衣枲衣、腰墨角者至、
      verse: 3
    - text: 諭之曰、巡耶路撒冷城、凡緣邑中所行可惡之事、欷歔哭泣者、則印誌於其顙、
      verse: 4
    - text: 我又聞彼諭其餘者曰、爾曹踵其後、巡邑擊殺、爾目勿顧惜之、勿加矜憫、
      verse: 5
    - text: 老者少者、處子孩提婦女、盡行殺戮、惟有印誌者勿近之、自我聖所爲始、遂自室前之老者始焉、
      verse: 6
    - text: 彼曰、汚衊此室、使被殺者充乎其院、爾其出哉、乃出而擊邑衆、
      verse: 7
    - text: 擊時、惟我獨留、我則面伏於地、呼曰、噫、主耶和華歟、爾傾怒於耶路撒冷、豈欲盡滅以色列遺民乎、
      verse: 8
    - text: 彼曰、以色列及猶大家、罪戾甚重、流血遍地、舉邑枉法、自謂耶和華遺棄斯土、耶和華不見之矣、
      verse: 9
    - text: 故我目不顧惜之、不加矜憫、必依其所行、報於其首、
      verse: 10
    - text: 衣枲衣、腰墨角者、復命曰、爾所命者、我已行之、
      verse: 11
  - chapter: 10
    verses:
    - text: 我望見基路伯上、穹蒼之中、有形若座、色若碧玉、
      verse: 1
    - text: 主告衣枲衣者曰、爾入基路伯下、旋輪之間、自基路伯間、兩手盈以熾炭、散之於邑、彼則入焉、我目覩之、
      verse: 2
    - text: 入時、基路伯立於室右、雲充內院、
      verse: 3
    - text: 耶和華之榮光、自基路伯而升、止於室門之閾、雲盈於室、耶和華榮耀之光輝、亦盈於院、
      verse: 4
    - text: 基路伯展翼之聲、聞於外院、如全能上帝言時之聲、
      verse: 5
    - text: 主命衣枲衣者曰、自基路伯旋輪之間取火、遂入、立於輪側、
      verse: 6
    - text: 一基路伯伸手、自基路伯間取火、付於衣枲衣者之手、彼則取之而出、
      verse: 7
    - text: 基路伯翼下、顯有人手之狀、
      verse: 8
    - text: 我望見基路伯側有四輪、基路伯各有一輪、輪色若碧玉、
      verse: 9
    - text: 四輪之式相同、彷彿輪中有輪、
      verse: 10
    - text: 行時、四面皆可、不須回轉、隨首所向而往、直前不轉、
      verse: 11
    - text: 基路伯渾身、背、手、翼、輪、徧處有目、四輪皆然、
      verse: 12
    - text: 我聞其輪稱爲旋輪、
      verse: 13
    - text: 基路伯各有四面、一爲基路伯面、二爲人面、三爲獅面、四爲鷹面、
      verse: 14
    - text: 諸基路伯上升、我在迦巴魯河濱、所見之生物卽此、
      verse: 15
    - text: 基路伯行、輪亦在側偕行、基路伯展翼、離地上升、輪亦不離其側、
      verse: 16
    - text: 彼止、此亦止、彼升、此亦升、蓋生物之神在其輪中、
      verse: 17
    - text: 其時耶和華之榮光、離室之閾、止於基路伯上、
      verse: 18
    - text: 基路伯出時、展翼離地上升、輪在其側、立於耶和華室之東門、以色列上帝之榮光、在於其上、我目覩之、
      verse: 19
    - text: 昔在迦巴魯河濱、以色列上帝之下、我所見之生物卽此、我知其爲基路伯、
      verse: 20
    - text: 各有四面四翼、翼下有人手之狀、
      verse: 21
    - text: 其面之狀、卽我昔在迦巴魯河濱、所見之狀、其狀與體無異、俱各直前而行、
      verse: 22
  - chapter: 11
    verses:
    - text: 神乃舉我、導至耶和華室、東向之門、見門側有二十五人、中有民牧押朔子雅撒尼亞、及比拿雅子毘拉提、
      verse: 1
    - text: 神諭我曰、人子歟、圖維邪慝、在邑中設惡謀者、卽斯人也、
      verse: 2
    - text: 彼云、建屋之期未至、此邑爲鼎、我儕爲肉、
      verse: 3
    - text: 故爾人子、當預言以攻之、
      verse: 4
    - text: 耶和華之神感我、諭我曰、當云耶和華曰、以色列家歟、爾曹言此、爾心所思、我知之矣、
      verse: 5
    - text: 爾於斯邑、所戮者多、使屍盈衢、
      verse: 6
    - text: 故主耶和華曰、爾於斯邑、所陳之尸爲肉、斯邑爲鼎、惟爾被攜而出焉、
      verse: 7
    - text: 主耶和華曰、爾懼鋒刃、我將使鋒刃臨爾、
      verse: 8
    - text: 攜爾出邑、付於外人之手、行鞫於爾中、
      verse: 9
    - text: 爾必隕於鋒刃、我必鞫爾於以色列之邊界、則知我乃耶和華、
      verse: 10
    - text: 斯邑不爲爾鼎、爾曹不爲其中之肉、我必鞫爾於以色列之邊界、
      verse: 11
    - text: 爾則知我乃耶和華、蓋爾不循我典章、不行我律例、乃從四周列國之律例、
      verse: 12
    - text: 我預言時、比拿雅子毘拉提死、我則面伏於地、大聲呼曰、哀哉、主耶和華歟、爾欲盡滅以色列遺民乎、○
      verse: 13
    - text: 耶和華諭我曰、
      verse: 14
    - text: 人子歟、耶路撒冷居民、謂爾昆弟戚族、曁以色列全家云、爾曹遠離耶和華、斯土歸我爲業、
      verse: 15
    - text: 爾當曰、主耶和華云、我雖遷之於遠邦、散之於列國、仍於其所至之地、暫爲其聖所、
      verse: 16
    - text: 復云、主耶和華曰、我必自異邦聚爾、由所散之國集爾、以以色列地賜爾、
      verse: 17
    - text: 彼至斯土、其中可憎可惡之物、悉去除之、
      verse: 18
    - text: 我將賜以同一之心、賦新神於其衷、自其體內、去其石心、賜以肉心、
      verse: 19
    - text: 致循我典章、守我律例、而遵行之、彼爲我民、我爲其上帝、
      verse: 20
    - text: 惟彼心慕可憎可惡之物者、我必依其所行、報於其首、主耶和華言之矣、○
      verse: 21
    - text: 時、基路伯展其翼、輪在其側、以色列上帝之榮光、在於其上、
      verse: 22
    - text: 耶和華之榮光、自邑上升、止於邑東之山、
      verse: 23
    - text: 神則舉我、導我於上帝神之異象中、入迦勒底、至俘囚之所、所覩之異象、乃離我上升、
      verse: 24
    - text: 我以耶和華所示之事、悉告俘囚、
      verse: 25
  - chapter: 12
    verses:
    - text: 耶和華諭我曰、
      verse: 1
    - text: 人子歟、爾居悖逆之家、彼有目視而不見、有耳聽而不聞、以其爲悖逆之家也、
      verse: 2
    - text: 故爾人子、當備行李、晝時遷徙、俾衆目覩、自此適彼、使衆見之、彼雖悖逆之家、庶或思之、
      verse: 3
    - text: 晝時攜出什物、若遷徙者、俾衆目覩、夕時自出、若人將徙異地、使衆見之、
      verse: 4
    - text: 穿垣俾衆目覩、由此移出什物、
      verse: 5
    - text: 宜乘昏夜、肩物而出、亦宜蒙面、不見斯土、俾衆目覩、蓋我置爾爲以色列家之兆、
      verse: 6
    - text: 我遵命而行、晝時移物、若遷徙者、夕時以手穿垣、乘夜肩物而出、俾衆目覩、
      verse: 7
    - text: 詰朝、耶和華諭我曰、
      verse: 8
    - text: 人子歟、以色列族、悖逆之家、未問爾曰、爾何爲乎、
      verse: 9
    - text: 當告之曰、主耶和華云、此預兆、乃指耶路撒冷之君、及其中之以色列全家、
      verse: 10
    - text: 爾當告之曰、我爲爾兆、我所行者、爾必遭之、被虜徙於異地、
      verse: 11
    - text: 其中之君、將乘昏夜、負荷而出、彼必穿垣、由此移物、亦必蒙面、蓋彼不得見斯土也、
      verse: 12
    - text: 我必張網於其上、陷之於我擭、曳至迦勒底地之巴比倫、彼雖死於其地、而不得見之、
      verse: 13
    - text: 彼之侍衞、及其軍旅、我必散之於四方、拔刃襲於其後、
      verse: 14
    - text: 我旣散之於異邦、分之於列國、彼則知我乃耶和華、
      verse: 15
    - text: 惟我必遺數人、免於鋒刃、饑饉疫癘、使在所至之國、自陳其可憎之事、則知我乃耶和華、○
      verse: 16
    - text: 耶和華又諭我曰、
      verse: 17
    - text: 人子歟、爾當食餅兢兢、飲水慄慄、而懷憂懼、
      verse: 18
    - text: 告斯土之民曰、主耶和華論耶路撒冷居民、及以色列地云、彼必憂懼食餅、驚駭飲水、斯土荒蕪、失其所有、因居民強暴故也、
      verse: 19
    - text: 居民之邑必邱墟、斯土必荒蕪、爾則知我乃耶和華、○
      verse: 20
    - text: 耶和華諭我曰、
      verse: 21
    - text: 人子歟、爾曹在以色列地、有諺語云、時日遲延、啟示無驗、斯言何謂也、
      verse: 22
    - text: 當告之曰、主耶和華云、我必使此諺寢息、不復用爲諺語於以色列、當告之曰、時日伊邇、啟示皆驗、
      verse: 23
    - text: 此後在以色列家中、必不復有虛妄之異象、阿諛之卜筮、
      verse: 24
    - text: 蓋我爲耶和華、我將言之、所言必成、不復濡滯、爾悖逆之家乎、在爾尚存之日、我必言之、亦必成之、主耶和華言之矣、○
      verse: 25
    - text: 耶和華諭我曰、
      verse: 26
    - text: 人子歟、以色列家云、彼所得之啟示、乃指遐日、彼之預言、乃指遠時、
      verse: 27
    - text: 當告之曰、主耶和華云、我之諸言、無有濡滯、所言必成、主耶和華言之矣、
      verse: 28
  - chapter: 13
    verses:
    - text: 耶和華諭我曰、
      verse: 1
    - text: 人子歟、以色列之先知、以己意而預言、爾當預言以抵之、曰、爾曹其聽耶和華言、
      verse: 2
    - text: 主耶和華云、禍哉、彼愚昧之先知、乃狥己意、無所見也、
      verse: 3
    - text: 以色列乎、爾之先知、譬如荒邱之狐、
      verse: 4
    - text: 爾未上至破壞之處、亦未爲以色列家之垣墉、在於耶和華之日、堅立於陳、
      verse: 5
    - text: 彼見虛僞、及欺誑之卜筮、謂耶和華言之、然耶和華未嘗遣之、彼乃使人冀其言有驗、
      verse: 6
    - text: 我未諭爾、而爾曰耶和華言之、爾所得者、非虛僞之啟示乎、爾所言者、非欺誑之卜筮乎、
      verse: 7
    - text: 主耶和華曰、因爾言虛僞、見欺誑、我則敵爾、
      verse: 8
    - text: 維彼先知、得虛僞之啟示、占欺誑之卜筮、我必以手禦之、不得與於我民之會、不錄於以色列家之籍、不入於以色列地、則知我乃主耶和華、
      verse: 9
    - text: 蓋彼誘惑我民、謂曰平康、實無平康、人築垣墉、彼以不堅之泥塗之、
      verse: 10
    - text: 爾當告塗者云、垣必傾圮、霪雨下、巨雹降、飄風裂之、
      verse: 11
    - text: 垣旣傾圮、人不語爾云、爾所塗之泥安在乎、
      verse: 12
    - text: 故主耶和華曰、我必震怒以飄風裂之、發忿以霪雨巨雹毀之、
      verse: 13
    - text: 如是、爾以不堅之泥所塗之垣、我必毀之、傾之於地、露其基址、傾時、爾亦亡於其中、則知我乃耶和華、
      verse: 14
    - text: 我洩我忿於垣、及以不堅之泥而塗之者、告爾曰、垣與塗者、俱歸烏有、
      verse: 15
    - text: 此卽以色列之先知、彼指耶路撒冷預言、爲之得平康之啟示、實無平康、主耶和華言之矣、○
      verse: 16
    - text: 人子歟、我民女以己意預言、爾其預言以抵之、
      verse: 17
    - text: 曰、主耶和華云、禍哉女也、爲諸肘縫枕、依身之長短製巾、以獵人命、爾豈欲獵我民之命、而保他命以利己乎、
      verse: 18
    - text: 爾爲數掬之麰麥、數方之餅、辱我於我民中、我民聽從妄誕、爾與之言誑、以殺不當死者、而存不當生者、
      verse: 19
    - text: 故主耶和華曰、爾曹製枕獵人之命、有若羅鳥、我惡爾枕、必奪之於爾肱、釋爾所獵之命、如鳥飛去、
      verse: 20
    - text: 亦裂爾巾、救我民於爾手、不復爲爾所獵、爾則知我乃耶和華、
      verse: 21
    - text: 惟彼義人、我未使之殷憂、爾以妄誕使之心戚、亦堅惡人之手、致不轉離邪途、而得生存、
      verse: 22
    - text: 故爾不復得虛僞之啟示、不復占卜筮、我必救我民於爾手、爾則知我乃耶和華、
      verse: 23
  - chapter: 14
    verses:
    - text: 以色列長老數人詣我、坐於我前、
      verse: 1
    - text: 耶和華諭我曰、
      verse: 2
    - text: 人子歟、斯人納其偶像於心、置陷罪之窒礙於前、我豈聽其諮諏乎、
      verse: 3
    - text: 爾當告之曰、主耶和華云、以色列家中、凡納其偶像於心、置陷罪之窒礙於前、而詣先知者、我耶和華必循其偶像之衆多而應之、
      verse: 4
    - text: 以以色列家之心欲而獲之、因其崇事偶像、而疏遠我、
      verse: 5
    - text: 當告以色列家曰、主耶和華云、爾宜轉離爾之偶像、反背可惡之事、
      verse: 6
    - text: 以色列家人、及旅以色列中之外人、凡離我而納其偶像於心、置陷罪之窒礙於前、而詣先知、諮諏於我者、我耶和華必自應之、
      verse: 7
    - text: 我必怒顏向之、使其令人駭異、爲鑑戒、作話柄、絕之於我民中、爾則知我乃耶和華、
      verse: 8
    - text: 如先知被誘而宣言、乃我耶和華使然、我必伸手其上、滅之於我民以色列中、
      verse: 9
    - text: 彼必各負其罪、先知之罪、與詢之者之罪同科、
      verse: 10
    - text: 使以色列家、不復迷罔而離我、干罪染汚、則爲我民、我爲其上帝、主耶和華言之矣、○
      verse: 11
    - text: 耶和華諭我曰、
      verse: 12
    - text: 人子歟、如國干咎、獲罪於我、我則伸手其上、絕其所恃之糧、降以饑饉、絕其人畜、
      verse: 13
    - text: 雖挪亞但以理約伯三人、在於其中、惟以己義、自救生命而已、主耶和華言之矣、
      verse: 14
    - text: 我若使暴獸經於其地、而毀壞之、致成荒蕪、因獸之故、無人過之、
      verse: 15
    - text: 雖此三人在於其中、我指己生而誓、彼不得救其子女、惟救己而已、地必荒蕪、主耶和華言之矣、
      verse: 16
    - text: 我若使鋒刃臨於斯土、曰鋒刃歟、遍經斯地、絕其人畜、
      verse: 17
    - text: 雖此三人在於其中、我指己生而誓、彼不得救其子女、惟救己而已、主耶和華言之矣、
      verse: 18
    - text: 我若使疫癘流行斯土、洩忿而流其血、絕其人畜、
      verse: 19
    - text: 雖挪亞但以理約伯在於其中、我指己生而誓、彼不得救其子女、惟以己義、自救生命而已、主耶和華言之矣、
      verse: 20
    - text: 主耶和華曰、我以我之四重災、卽鋒刃、饑饉、暴獸、疫癘、降於耶路撒冷、絕其人畜、其害豈非尤甚乎、
      verse: 21
    - text: 雖然、邑中尚有遺民、子女被攜而出、至於爾所、爾曹見其所行所爲、則於我降災耶路撒冷之事、而得慰藉、
      verse: 22
    - text: 爾曹見其所行所爲、必得慰藉、亦知我所行於耶路撒冷者、非出無因、主耶和華言之矣、
      verse: 23
  - chapter: 15
    verses:
    - text: 耶和華諭我曰、
      verse: 1
    - text: 人子歟、葡萄樹在衆木中、葡萄枝在叢林中、有何長乎、
      verse: 2
    - text: 可取其木、以製何器、可取其材、以作釘而懸物乎、
      verse: 3
    - text: 惟投於火爲薪、焚其兩端、並燬其中、尚有何用乎、
      verse: 4
    - text: 其尚全時、猶難適用、況經火焚燬、則於製器、豈非更無所用乎、
      verse: 5
    - text: 主耶和華曰、叢林中之葡萄樹、我以之爲薪、投之於火、我待耶路撒冷居民、亦若是、
      verse: 6
    - text: 我必怒顏向之、雖脫於火、終爲火焚、我怒顏相向之時、爾則知我乃耶和華、
      verse: 7
    - text: 因居民干罪、我必使斯土荒蕪、主耶和華言之矣、
      verse: 8
  - chapter: 16
    verses:
    - text: 耶和華諭我曰、
      verse: 1
    - text: 人子歟、當使耶路撒冷知其可惡之事、
      verse: 2
    - text: 曰、主耶和華對耶路撒冷云、爾之根原、爾之誕育、乃在迦南族地、亞摩利人爲爾父、赫人爲爾母、
      verse: 3
    - text: 論爾誕育、生之日、爾臍未斷、爾身未洗以水而潔之、未敷以鹽、未裹以布、
      verse: 4
    - text: 無人目顧爾、爲爾行此矜憫爾、爾生之日、爲人所惡、被棄於野、
      verse: 5
    - text: 我過時、見爾轉側於爾血、謂爾曰、雖在血中、而可得生、再曰、雖在血中、而可得生、
      verse: 6
    - text: 我使爾長、若田所產、漸卽長大、而獲美容、乳顯髮長、惟赤身而露體、
      verse: 7
    - text: 我過而見爾時、乃相愛之際、則以衣襟覆爾、蔽爾裸體、與爾誓約、爾則歸我、主耶和華言之矣、
      verse: 8
    - text: 我洗爾以水、盡滌爾血、沐爾以膏、
      verse: 9
    - text: 衣爾以錦繡、履爾以獺皮、束爾以細枲、被爾以幣帛、
      verse: 10
    - text: 以飾妝爾、著釧於手、垂鏈於項、
      verse: 11
    - text: 置環於鼻、懸珥於耳、戴華冕於首、
      verse: 12
    - text: 如是、爾以金銀爲飾、以細枲幣帛錦繡爲衣、以細麪蜜油爲食、遂成豔麗、利達致得后位、
      verse: 13
    - text: 我以我之炫耀錫爾、俾爾豔麗完備、名譽揚於列邦、主耶和華言之矣、○
      verse: 14
    - text: 惟爾恃己豔麗、名譽洋溢、遂縱淫欲、過者則與行淫、爲其所有、
      verse: 15
    - text: 且以爾衣、五彩俱備、飾諸崇邱、行淫其上、若此之事、古今所不宜有、
      verse: 16
    - text: 亦取我所賜爾之金銀美飾、以製人像、與之行淫、
      verse: 17
    - text: 以爾繡衣覆之、以我之膏及香、陳於其前、
      verse: 18
    - text: 以我賜爾之餅、養生之細麪、及油與蜜、陳於其前、以爲馨香、誠有斯事、主耶和華言之矣、
      verse: 19
    - text: 又取爲我而生之子女、獻之於彼、俾其吞噬、
      verse: 20
    - text: 爾之行淫、豈爲細故、致殺我子女、付於偶像、使之經火乎、
      verse: 21
    - text: 爾行狥欲可惡之事、不憶幼時、赤身露體、轉側於己血、
      verse: 22
    - text: 主耶和華曰、禍哉爾也、爾行諸惡之後、
      verse: 23
    - text: 復爲己作穹廬、在各街築高臺、
      verse: 24
    - text: 爾在各街建爾高臺、俾爾豔麗爲可惡、接彼行人、益爾淫亂、
      verse: 25
    - text: 爾鄰埃及人、縱形軀之欲、爾與之私、益爾淫亂、激我震怒、
      verse: 26
    - text: 故我伸手爾上、滅爾糈糧、付爾於敵、卽羞爾淫行之非利士女、任意以待、
      verse: 27
    - text: 爾行淫無度、與亞述人私、縱欲無厭、
      verse: 28
    - text: 爾在商賈之地迦勒底、益爾淫亂、猶不知足、
      verse: 29
    - text: 主耶和華曰、爾行此事、乃無恥之淫婦所爲、爾心何其荏弱哉、
      verse: 30
    - text: 爾在各衢作穹廬、在各街築高臺、爾之異乎妓者、輕視其值也、
      verse: 31
    - text: 爲婦而行淫乎、背夫而私人乎、
      verse: 32
    - text: 人以物贈妓、惟爾以物贈情人、賄之四集、與爾行淫、
      verse: 33
    - text: 爾行淫之異乎他婦者、非人從爾行淫也、且爾以金予人、非人以金予爾、是亦相異也、○
      verse: 34
    - text: 爾爲娼妓者歟、宜聽耶和華言、
      verse: 35
    - text: 主耶和華曰、因爾與爾情人行淫、洩爾汚穢、顯爾裸裎、且事可惡之偶像、爲彼獻爾子女之血、
      verse: 36
    - text: 我必集爾情人、卽爾所歡者、凡爾所愛所憎者、我自四方集之、必裸爾體、俾衆目覩、
      verse: 37
    - text: 我必鞫爾、如鞫背夫流血之婦、以震怒忌嫉所流之血、加於爾身、
      verse: 38
    - text: 我將付爾於敵手、摧爾穹廬、毀爾高臺、褫爾衣服、奪爾美飾、遺爾赤身露體、
      verse: 39
    - text: 集衆攻爾、擊爾以石、刺爾以刃、
      verse: 40
    - text: 焚爾第宅、行鞫於爾、衆女目覩、使爾不復爲淫婦、不復以金予人、
      verse: 41
    - text: 如是、我怒乃息、我嫉離爾、我則寧靖、不復憤怒、
      verse: 42
    - text: 主耶和華曰、因爾不憶幼時、諸事激我震怒、我必依爾所行、報於爾首、使爾不復行淫、益爾可憎之事、○
      verse: 43
    - text: 凡用諺者、必以諺指爾曰、其母若何、女亦如之、
      verse: 44
    - text: 爾母厭夫及子、爾爲其女、爾姊厭夫及子、爾爲其妹、爾母爲赫人、爾父爲亞摩利人、
      verse: 45
    - text: 爾姊撒瑪利亞、及其衆女、居於爾左、爾妹所多瑪、及其衆女、居於爾右、
      verse: 46
    - text: 爾未從其道、行彼可惡之事、而以此爲細故、於爾所行之途、較之尤惡、
      verse: 47
    - text: 主耶和華曰、我指己生而誓、爾妹所多瑪、及其衆女、未行爾曁衆女所行、
      verse: 48
    - text: 爾妹所多瑪、與其衆女之罪、乃驕傲、飽食、安居、亦不濟助貧乏、
      verse: 49
    - text: 且亦驕泰、行可惡之事於我前、我見此、則袪之、
      verse: 50
    - text: 撒瑪利亞所犯之罪、未及爾之半、爾增可惡之事、較彼尤多、致爾姊妹、猶顯爲義、
      verse: 51
    - text: 爾論爾之姊妹、適自取辱、蓋爾所犯之罪、較彼尤爲可惡、則彼猶義於爾、旣使爾姊妹稱爲義、爾當含羞抱愧、
      verse: 52
    - text: 我必返所多瑪與其衆女之俘囚、及撒瑪利亞與其衆女之俘囚、亦返其中爾之俘囚、
      verse: 53
    - text: 俾爾負辱抱愧、以爾所行、使之得慰、
      verse: 54
    - text: 爾妹所多瑪、與其衆女、必復其初、爾姊撒瑪利亞、及其衆女、必復其初、爾與衆女、亦復其初、
      verse: 55
    - text: 當爾驕泰之日、口不道爾妹所多瑪、
      verse: 56
    - text: 其時爾惡未彰、亞蘭諸女、及四周非利士諸女、猶未輕視爾、
      verse: 57
    - text: 耶和華曰、爾行邪淫可惡之事、必負其罪、
      verse: 58
    - text: 主耶和華曰、爾藐誓爽約、我必依爾所行以報爾、
      verse: 59
    - text: 然爾幼時、我與爾立約、我追憶之、必復與爾立永約、
      verse: 60
    - text: 爾納爾姊妹時、將追憶爾之素行、而覺愧怍、我必以之賜爾爲女、惟不循前約、
      verse: 61
    - text: 我必與爾立約、爾則知我乃耶和華、
      verse: 62
    - text: 迨我宥爾所行、因爾之辱、必自追憶、慚怍不已、不復啟口、主耶和華言之矣、
      verse: 63
  - chapter: 17
    verses:
    - text: 耶和華諭我曰、
      verse: 1
    - text: 人子歟、其設謎語、作譬詞、謂以色列家曰、
      verse: 2
    - text: 主耶和華云、有一巨鷹、翼大、翎長、毛豐、文彩斑斕、至利巴嫩、取香柏之高枝、
      verse: 3
    - text: 折其杪之柔條、移於貿易之地、置於商賈之邑、
      verse: 4
    - text: 亦取斯土之種、植於沃壤、在多水之濱、栽之若楊柳、
      verse: 5
    - text: 日漸長而成樹、低榦蔓延、枝向乎鷹、根盤於下、發枝出條、
      verse: 6
    - text: 又有巨鷹、翼大毛豐、厥樹由所種之畦、發根長枝、向乎此鷹、望其灌漑、
      verse: 7
    - text: 樹本植於沃壤、在多水之濱、冀能生枝結實、成爲佳樹、
      verse: 8
    - text: 爾當曰、主耶和華云、厥樹豈得繁盛乎、彼鷹豈不拔其根、摘其果、俾其憔悴、嫩葉枯槁乎、毋庸強臂衆民、拔其根株、
      verse: 9
    - text: 雖種植之、詎得繁盛、豈不於所植之畦、爲東風所搖撼、而盡枯槁乎、○
      verse: 10
    - text: 耶和華諭我曰、
      verse: 11
    - text: 謂悖逆之家云、斯事之旨、爾不知之乎、宜告之曰、巴比倫王至耶路撒冷、虜其君王牧伯、攜至巴比倫、
      verse: 12
    - text: 揀其王子、與之立約、使之發誓、遷其境內強者、
      verse: 13
    - text: 使國爲卑、不復振興、但守盟約、猶可保存、
      verse: 14
    - text: 惟彼叛巴比倫王、遣使至埃及、欲其給以馬匹軍旅、如是能亨通乎、行是事者、得免難乎、爽約能遠害乎、
      verse: 15
    - text: 彼旣藐其誓、爽其約、主耶和華曰、我指己生而誓、彼必於立之爲王者之都、與之同沒於巴比倫、
      verse: 16
    - text: 其敵築壘建營、欲滅邑衆、法老雖率軍旅羣衆、亦不能助其戰、
      verse: 17
    - text: 蓋王子旣握手立約、乃藐誓爽約、必不能免難、
      verse: 18
    - text: 主耶和華曰、我指己生而誓、彼藐我誓、爽我約、我必以此罪歸於其首、
      verse: 19
    - text: 必張我網於其上、陷之於我擭、曳至巴比倫、在彼鞫其逆我之罪、
      verse: 20
    - text: 其軍中之遁者、必隕於刃、遺民散於四方、爾則知乃我耶和華所言也、○
      verse: 21
    - text: 主耶和華曰、我必取香柏之高枝而植之、自高枝中、折其柔條、植於高峻之山、
      verse: 22
    - text: 卽以色列高地之山、俾生枝結實、爲香柏之佳者、羽族咸止其下、在其枝之蔭中、
      verse: 23
    - text: 田間衆木、則知我耶和華使高木爲低、低木爲高、青木爲枯、枯木復茂、我耶和華言之、亦成之也、
      verse: 24
  - chapter: 18
    verses:
    - text: 耶和華諭我曰、
      verse: 1
    - text: 爾論以色列地、奚用諺云、父食酸葡萄、而子齒軟、
      verse: 2
    - text: 主耶和華曰、我指己生而誓、爾在以色列中、勿復用此諺、
      verse: 3
    - text: 諸靈屬我、父之靈屬我、子之靈亦然、惟犯罪者必死、
      verse: 4
    - text: 人若爲義、循法合理、
      verse: 5
    - text: 未食於山、未瞻仰以色列家之偶像、未汚其鄰之妻、未近天癸之婦、
      verse: 6
    - text: 未欺凌人、反負者之質、不奪人之物、飢者供以食、裸者被以衣、
      verse: 7
    - text: 貸金不取利息、禁手作惡、以誠實鞫兩造、
      verse: 8
    - text: 循我典章、守我律例、行事誠實、斯乃義人、必得生存、主耶和華言之矣、
      verse: 9
    - text: 設其人生子爲盜、而流人血、行上所言之惡、
      verse: 10
    - text: 不行上所言之善、食於山、汚其鄰之妻、
      verse: 11
    - text: 欺凌貧乏、奪人之物、不反人之質、瞻仰偶像、行可惡之事、
      verse: 12
    - text: 貸金而取利息、斯人豈得生存乎、必不得生存也、旣行此可惡之事、必至死亡、流血之罪、歸於其身、
      verse: 13
    - text: 設斯人生子、見父所犯諸罪、則懼、而不效之、
      verse: 14
    - text: 不食於山、不瞻仰以色列家之偶像、不汚其鄰之妻、
      verse: 15
    - text: 不欺凌人、不受人之質、不奪人之物、飢者供以食、裸者被以衣、
      verse: 16
    - text: 禁手不虐貧乏、不取利息、守我律例、循我典章、斯人不因父罪而死、必得生存、
      verse: 17
    - text: 惟其父行殘暴、奪同宗、作不善於民間、必死於其罪、
      verse: 18
    - text: 爾曹猶曰、子不負父罪、曷故子若循法合理、守我典章、而遵行之、必得生存、
      verse: 19
    - text: 犯罪者必死、子不負父罪、父不負子罪、義者之義、必歸於己、惡者之惡、亦歸於己、
      verse: 20
    - text: 如惡人悛改所犯之罪、守我典章、循法合理、必得生存、不至死亡、
      verse: 21
    - text: 其所犯之罪、不復見憶、必因所行之義、而得生存、
      verse: 22
    - text: 主耶和華曰、惡人死亡、豈我所悅、我寧不悅其轉離惡途、而得生存乎、
      verse: 23
    - text: 如義人轉離其義而行惡、效惡人行可惡之事、豈得生存乎、其所行之義、不復見憶、必死於其所蹈之愆、所犯之罪、
      verse: 24
    - text: 惟爾曹云、主道不公、以色列家其聽之、我之道、豈非公乎、爾之道、豈非不公乎、
      verse: 25
    - text: 義人轉離其義而行惡、因而致死、是因所行之惡而死、
      verse: 26
    - text: 如惡人轉離所行之惡、循法合理、必保其生、
      verse: 27
    - text: 因其思維、悛改所犯之罪、必得生存、不至死亡、
      verse: 28
    - text: 以色列家猶云、主道不公、以色列家歟、我之道、豈非公乎、爾之道、豈非不公乎、
      verse: 29
    - text: 故主耶和華曰、以色列家歟、我必依各人所行而鞫之、爾其回轉、離棄諸罪、免愆尤之窒礙、
      verse: 30
    - text: 以色列家歟、當棄所犯之罪、新爾心神、奚自取死、
      verse: 31
    - text: 主耶和華曰、人之死亡、我所不悅、故當回轉、而得生存、
      verse: 32
  - chapter: 19
    verses:
    - text: 爾當爲以色列牧伯作哀歌、
      verse: 1
    - text: 曰、爾母爲何、乃牝獅也、蹲於衆獅間、撫育其子於稚獅中、
      verse: 2
    - text: 養其一子、成爲壯獅、學攫物而噬人、
      verse: 3
    - text: 列國聞之、陷之以阱、以鈎曳至埃及、
      verse: 4
    - text: 牝獅久俟、知失所望、復取一子、養成壯獅、
      verse: 5
    - text: 往來於衆獅間、爲獅之雄、學攫物而噬人、
      verse: 6
    - text: 毀其宮室、墟其城邑、斯地及其所有、因其咆哮而成荒寂、
      verse: 7
    - text: 四周列國、咸自各州攻之、張網其上、陷之於阱、
      verse: 8
    - text: 拘以鈎、置於籠、攜至巴比倫王、曳入保障、使其吼聲、不復聞於以色列山、○
      verse: 9
    - text: 爾母脩長若葡萄樹、植於水濱、因其水多、枝茂實繁、
      verse: 10
    - text: 其枝堅強、堪作長者之杖、其榦干霄、其葉茂盛、高枝繁多、遠處可見、
      verse: 11
    - text: 因怒見拔、委之於地、東風暵其果、強枝折而枯、爲火所焚、
      verse: 12
    - text: 今植於曠野旱乾之地、
      verse: 13
    - text: 有火出於其枝、焚燬其果、致無堅強之榦、可爲長者之杖、此乃哀歌、後必以爲哀歌、
      verse: 14
  - chapter: 20
    verses:
    - text: 七年五月十日、有以色列長老數人詣我、以諮諏耶和華、坐於我前、
      verse: 1
    - text: 耶和華諭我曰、
      verse: 2
    - text: 人子歟、謂以色列長老云、主耶和華曰、爾來諮諏於我乎、主耶和華曰、我指己生而誓、不聽爾之諮諏、
      verse: 3
    - text: 人子歟、爾欲鞫之乎、鞫之、使知厥祖可惡之事、
      verse: 4
    - text: 又告之曰、主耶和華云、我選以色列之日、誓於雅各家之裔、見於埃及地、曰、我乃爾之上帝耶和華、
      verse: 5
    - text: 當日我與之誓、必導之出埃及、入我所選流乳與蜜之地、卽諸地之美者、
      verse: 6
    - text: 我諭之曰、各棄爾目所慕可惡之物、勿以埃及之偶像、自染汚衊、我乃耶和華、爾之上帝也、
      verse: 7
    - text: 惟彼違逆、而不聽我、不棄所慕可惡之物、不離埃及之偶像、故彼尚在埃及、我曰、必傾我怒、盡洩我忿於其身、
      verse: 8
    - text: 然爲我名之故、別有施行、免我名見辱於其所處之國、因我顯見、導我民出埃及、彼目覩之也、
      verse: 9
    - text: 旣出埃及、導至曠野、
      verse: 10
    - text: 以我典章賜之、以我律例教之、人若遵行、則緣之得生、
      verse: 11
    - text: 亦以我安息日賜之、在我與彼之間爲徵、俾知我耶和華使之成聖、
      verse: 12
    - text: 惟以色列家在曠野、悖逆乎我、不循我典章、棄我律例、人若遵行、則緣之得生、且犯我安息日特甚、我則曰、必在曠野、傾我怒以滅之、
      verse: 13
    - text: 然爲我名之故、別有施行、免我名見辱於列國、以其見我導之出也、
      verse: 14
    - text: 我復在野發誓、必不導之入我所賜流乳與蜜之地、卽諸地之美者、
      verse: 15
    - text: 蓋彼棄我律例、違我典章、犯我安息日、狥欲於偶像、
      verse: 16
    - text: 然我目猶顧惜之、不加翦滅、不盡絕之於野、
      verse: 17
    - text: 我在曠野、諭其子女曰、勿循爾父之典章、勿從其律例、勿以其偶像自染汚衊、
      verse: 18
    - text: 我乃耶和華、爾之上帝、當循我典章、遵我律例而行、
      verse: 19
    - text: 以我安息日爲聖、爲我與爾間之徵、俾知我乃耶和華、爾之上帝、
      verse: 20
    - text: 惟其子女背我、不循我典章、不從我律例、人若遵行、則緣之得生、且犯我安息日、我則曰、必在曠野傾我怒、盡洩我忿於其身、
      verse: 21
    - text: 然爲我名之故、別有施行、免我名見辱於列國、以其見我導之出也、
      verse: 22
    - text: 且我在野發誓、必散之於列國、分之於異邦、
      verse: 23
    - text: 因其不遵我律例、違棄我典章、犯我安息日、注目厥父之偶像、
      verse: 24
    - text: 故我聽其從不善之典章、不能保生之律例、
      verse: 25
    - text: 於其獻祭、使初胎男子經火、任其自染汚衊、致見殄滅、俾知我乃耶和華、○
      verse: 26
    - text: 人子歟、當謂以色列家曰、主耶和華云、爾之列祖褻凟我、以其干罪於我、
      verse: 27
    - text: 我旣導之入所誓賜之地、彼見高岡茂樹、遂乃獻祭、奉禮以激我怒、焚馨香、行灌奠、
      verse: 28
    - text: 我則謂之曰、爾所登之崇邱維何、故其崇邱、迄今稱爲巴麻、
      verse: 29
    - text: 爾當告以色列家曰、主耶和華云、爾效列祖自染汚衊、狥欲從其可惡之物乎、
      verse: 30
    - text: 爾奉禮物、使子經火、崇拜偶像、自染汚衊、迄於今日乎、以色列家歟、我豈聽爾之諮諏乎、主耶和華曰、我指己生而誓、不聽爾之諮諏、
      verse: 31
    - text: 爾意欲效異邦、同於列國之族、服事木石、此意必不得成、
      verse: 32
    - text: 主耶和華曰、我指己生而誓、我必以能手奮臂、及傾洩之烈怒、爲爾之王、
      verse: 33
    - text: 且以能手奮臂、及傾洩之烈怒、導爾出列國、集爾出所散之邦、
      verse: 34
    - text: 攜至諸國之曠野、在彼面鞫爾、
      verse: 35
    - text: 我鞫爾、如在埃及曠野鞫爾列祖、主耶和華言之矣、
      verse: 36
    - text: 我必使爾經於杖下、以歸我約所束、
      verse: 37
    - text: 凡違逆干罪於我者、必去之於爾中、導出所旅之邦、而不得歸以色列地、爾則知我乃耶和華、
      verse: 38
    - text: 以色列家歟、主耶和華論爾云、往哉、各事其偶像、惟後必聽從我、不復以禮物及偶像、玷我聖名、
      verse: 39
    - text: 主耶和華曰、以色列全家、必於斯土、在我聖山、以色列地高岡、崇事乎我、在彼我必納之、索其祭品、與其初產、及諸聖物、
      verse: 40
    - text: 我導爾出列國、集爾出所散之邦時、必納爾如馨香、因爾而顯爲聖、俾異邦目覩、
      verse: 41
    - text: 我旣導爾入以色列地、昔所誓賜爾祖之國、爾必知我乃耶和華、
      verse: 42
    - text: 在彼爾將追憶所行自汚之事、且緣所爲諸惡、自怨自恨、
      verse: 43
    - text: 主耶和華曰、以色列家歟、我緣我名之故、不以爾所行之惡途、所爲之邪慝待爾、則必知我乃耶和華、○
      verse: 44
    - text: 耶和華諭我曰、
      verse: 45
    - text: 人子歟、爾其面南、向南發言、對南郊之林而預言、
      verse: 46
    - text: 謂南林曰、宜聽耶和華言、主耶和華云、我必燃火於爾、盡焚爾木、或青或枯、其焰不滅、自南及北、灼炙衆面、
      verse: 47
    - text: 凡有血氣者、必知斯火爲我耶和華所燃、不得撲滅、
      verse: 48
    - text: 我則曰、噫、主耶和華歟、人指我曰、彼非言譬語者乎、
      verse: 49
  - chapter: 21
    verses:
    - text: 耶和華諭我曰、
      verse: 1
    - text: 人子歟、爾其面耶路撒冷、向聖所發言、對以色列地而預言、
      verse: 2
    - text: 告以色列地云、耶和華曰、我爲爾敵、必拔刃出鞘、義者惡者、絕於爾中、
      verse: 3
    - text: 旣欲絕義者惡者於爾中、我刃必出於鞘、擊凡有血氣者、自南至北、
      verse: 4
    - text: 凡有血氣者、必知我耶和華拔刃出鞘、不復韜之、
      verse: 5
    - text: 人子歟、爾其太息、腰斷痛苦而欷歔、令人目覩、
      verse: 6
    - text: 如彼問爾何爲太息、必曰、因聞音耗、其事將至、使衆心怯、手疲志餒、膝弱如水、其事將至、其言必成、主耶和華言之矣、○
      verse: 7
    - text: 耶和華諭我曰、
      verse: 8
    - text: 人子歟、當預言曰、耶和華云、有刃有刃、旣利且光、
      verse: 9
    - text: 其利便於行戮、磨光使若閃電、我儕其可喜樂乎、我子之杖、輕藐諸木、
      verse: 10
    - text: 磨礪使光、以便執用、旣利且光、付於殺戮者之手、
      verse: 11
    - text: 人子歟、爾其呼喊號咷、因刃加於我民、擊以色列牧伯、彼及我民、咸付於刃、故當拊髀、
      verse: 12
    - text: 主耶和華曰、有試鍊焉、輕藐之杖、如歸烏有、將若之何、
      verse: 13
    - text: 人子歟、爾其預言而鼓掌、使刃再三行戮、此刃卽重傷大人、入諸密室者、
      verse: 14
    - text: 我備怖人之刃、攻諸邑門、使衆心怯、增其窒礙、噫嘻、刃若閃電、其利便於行戮、
      verse: 15
    - text: 爾其集合向右、列陳向左、隨爾所向、
      verse: 16
    - text: 我亦鼓掌、以息我怒、我耶和華言之矣、○
      verse: 17
    - text: 耶和華諭我曰、
      verse: 18
    - text: 惟爾人子、當繪二途、使巴比倫王之刃由之而至、二途出於一地、又繪一手、置於向邑歧路之處、
      verse: 19
    - text: 所繪之途、一使刃至亞捫族之拉巴、一使刃至猶大之耶路撒冷堅城、
      verse: 20
    - text: 蓋巴比倫王、止於歧路卜之、搖以矢、問偶像、察牲肝、
      verse: 21
    - text: 右手得取耶路撒冷之兆、使設鎚以擊之、厥口孔張、大聲號呼、可行殺戮、發鎚攻門、築壘建臺、
      verse: 22
    - text: 惟有約誓者、以所卜爲僞、然巴比倫王必使其罪見憶、致虜其衆、○
      verse: 23
    - text: 主耶和華曰、因爾使罪見憶、愆尤昭彰、諸行顯爾之惡、爾旣見憶、必爲其手所獲、
      verse: 24
    - text: 行惡重傷之以色列君乎、爾日屆矣、罰罪之期至矣、
      verse: 25
    - text: 主耶和華曰、去其冕、脫其冠、諸事變易、卑者升之、高者降之、
      verse: 26
    - text: 我必傾覆之、至再至三、所有者歸於無有、俟當得者至、則賜之焉、○
      verse: 27
    - text: 惟爾人子、當預言云、主耶和華論亞捫人、及其侮辱之言曰、有刃出鞘、磨光殺戮、猶如閃電、以行吞滅、
      verse: 28
    - text: 維時、卜者所見虛僞、爲爾所占妄誕、使爾仆於重傷惡人之項、彼日屆矣、罰罪之期至矣、
      verse: 29
    - text: 爾其收刃入鞘、我必於爾受造之處、生長之地鞫爾、
      verse: 30
    - text: 傾我怒於爾、以我發忿之火吹及爾躬、付爾於殘忍善殺戮者之手、
      verse: 31
    - text: 爾爲燃火之薪、爾血流於斯土、爾必不復見憶、我耶和華言之矣、
      verse: 32
  - chapter: 22
    verses:
    - text: 耶和華諭我曰、
      verse: 1
    - text: 人子歟、此血邑、爾欲鞫之乎、鞫之、使知其可惡之事、
      verse: 2
    - text: 曰、主耶和華云、斯邑之中、流人之血、作諸偶像、自染汚衊、其日邇矣、
      verse: 3
    - text: 爾流人血、自取罪戾、爾作偶像、自染汚衊、爾之日伊邇、爾之年殆盡、故我使爾爲列國所侮辱、爲萬邦所姍笑、
      verse: 4
    - text: 爾名劣多亂者乎、遐邇之人、必譏笑爾、
      verse: 5
    - text: 以色列牧伯、各奮其力、流血於爾中、
      verse: 6
    - text: 爾中有人輕視父母、虐遇賓旅、欺凌孤寡、
      verse: 7
    - text: 藐我聖物、犯我安息、
      verse: 8
    - text: 爾中有毀謗者、流人之血、有人食於山、行淫亂、
      verse: 9
    - text: 烝父繼室、辱因天癸而汚之婦、
      verse: 10
    - text: 有行可憎於鄰妻、有穢亂子婦、有玷辱異母之姊妹、
      verse: 11
    - text: 受賄以流人血、貸金而取利息、行暴於鄰、得財無厭、而忘乎我、主耶和華言之矣、
      verse: 12
    - text: 因爾所得非義之利、及爾中所流之血、我則擊掌、
      verse: 13
    - text: 我處爾之日、爾心豈能忍受、爾手豈有力乎、我耶和華言之、亦必成之、
      verse: 14
    - text: 我必散爾於列國、分爾於異邦、消除爾之汚衊、
      verse: 15
    - text: 爾必於異邦人前、身受侮辱、則知我乃耶和華、○
      verse: 16
    - text: 耶和華諭我曰、
      verse: 17
    - text: 人子歟、我視以色列家爲渣滓、彼在爐中、若銅鐵錫鉛、爲銀之渣滓、
      verse: 18
    - text: 主耶和華曰、因爾成爲渣滓、我必集爾於耶路撒冷、
      verse: 19
    - text: 猶人集銀銅鐵鉛錫於爐、吹火以鎔之、如是我必震怒、發忿集爾、置於其中而鎔之、
      verse: 20
    - text: 我必集爾、以我烈怒之火、吹及爾身、鎔爾於其中、
      verse: 21
    - text: 猶鎔銀於爐中、爾鎔於其中、則知我耶和華傾怒於爾、○
      verse: 22
    - text: 耶和華諭我曰、
      verse: 23
    - text: 人子歟、當告斯土曰、爾乃不潔之地、震怒之日、甘霖不沛、
      verse: 24
    - text: 其中之先知結黨、若獅狂吼、攫而裂物、吞噬人靈、取其珍寶、以致邑中嫠婦衆多、
      verse: 25
    - text: 其祭司干我法律、汚我聖物、不辨聖與不聖、不使人別潔與不潔、掩目不顧我之安息、致我見凟於民中、
      verse: 26
    - text: 其中之牧伯、若狼攫而裂物、惟欲流血、殄滅人靈、以獲不義之利、
      verse: 27
    - text: 其先知以不堅之泥、爲人塗垣、所見虛僞、所占妄誕、彼謂主耶和華言之、然耶和華未言也、
      verse: 28
    - text: 斯土之民、用強暴、行攘奪、騷擾貧乏、妄虐羇旅、
      verse: 29
    - text: 我於其中、欲覓一人、以築垣墉、爲國立於缺處、在於我前、免我殲滅、而不可得、
      verse: 30
    - text: 故我傾怒於衆、以我發忿之火滅之、依其所爲、報於其首、主耶和華言之矣、
      verse: 31
  - chapter: 23
    verses:
    - text: 耶和華諭我曰、
      verse: 1
    - text: 人子歟、昔有二女、一母所生、
      verse: 2
    - text: 當其少年、在埃及行淫、爲男擁抱、摩撫厥乳、
      verse: 3
    - text: 姊名阿荷拉、妹名阿荷利巴、俱歸於我、而生子女、阿荷拉卽撒瑪利亞、阿荷利巴卽耶路撒冷也、
      verse: 4
    - text: 阿荷拉旣歸我、乃行淫亂、戀其情人鄰邦亞述族、
      verse: 5
    - text: 彼衣紫衣、皆爲方伯州牧、少壯可愛、乘馬而至、
      verse: 6
    - text: 婦與亞述俊男行淫、以其所戀愛者、及其偶像、自染汚衊、
      verse: 7
    - text: 當其少年、在埃及行淫、爲男玷汚、摩撫厥乳、迄今未改、
      verse: 8
    - text: 故我付之於其情人亞述族手、
      verse: 9
    - text: 裸其身體、虜其子女、殺之以刃、加罰其身、使爲話柄於衆婦中、
      verse: 10
    - text: 厥妹阿荷利巴見此、狥欲過於其姊、行淫較之尤甚、
      verse: 11
    - text: 戀愛鄰邦亞述人、方伯州牧、少壯可愛、盛服乘馬、
      verse: 12
    - text: 我見其被玷、姊妹俱行一途、
      verse: 13
    - text: 惟彼增其淫行、見迦勒底人像、繪於牆壁、塗以丹雘、
      verse: 14
    - text: 其腰束帶、冠巾下垂於後、容若牧伯、與迦勒底地所出之巴比倫人同、
      verse: 15
    - text: 婦見之、則生戀愛、遣使往迦勒底見之、
      verse: 16
    - text: 巴比倫人至、登榻行淫、婦旣被玷、則厭其人、
      verse: 17
    - text: 彼顯其淫行、露其身體、我則厭之、如厭其姊、
      verse: 18
    - text: 惟彼增其淫行、憶其少年、在埃及行淫、
      verse: 19
    - text: 戀其所懽、體壯若驢、精足若馬、
      verse: 20
    - text: 猶憶少年行淫、爲埃及人擁抱、摩撫厥乳、○
      verse: 21
    - text: 阿荷利巴乎、主耶和華曰、爾之情人、爾所厭者、我必興之以攻爾、四方集之以敵爾、
      verse: 22
    - text: 卽巴比倫人、迦勒底衆、及比割書亞哥亞諸族、亞述人偕之、皆爲方伯州牧、少壯可愛、有名議士、俱乘馬者、
      verse: 23
    - text: 彼必率軍旅、攜兵械、戰車運車、至而攻爾、執干盾、冠兜鍪、列陳圍爾、我將付鞫權於其手、依其律以鞫爾、
      verse: 24
    - text: 我必以忌嫉攻爾、彼將以盛怒待爾、加以劓刵、以刃殺爾遺民、虜爾子女、所有孑遺、焚之以火、
      verse: 25
    - text: 褫爾衣裳、奪爾珍寶、
      verse: 26
    - text: 如是、我必止爾邪欲、及爾淫行、卽在埃及所習者、俾爾不舉目望之、不復記憶埃及、
      verse: 27
    - text: 主耶和華曰、爾所憾所厭者、我必付爾於其手、
      verse: 28
    - text: 彼必以恨待爾、奪爾貨財、使爾裸體、顯爾邪慝淫行之醜、
      verse: 29
    - text: 爾遭斯事、因爾狥欲、從異邦人、爲其偶像所玷、
      verse: 30
    - text: 爾行爾姊之途、我必以其爵付於爾手、
      verse: 31
    - text: 主耶和華曰、爾姊之爵、旣深且巨、所盛旣多、爾必飲之、爲人輕慢姍笑、
      verse: 32
    - text: 爾姊撒瑪利亞之爵、盛以駭愕淒涼、爾必滿飲、沈醉憂傷、
      verse: 33
    - text: 爾必飲之、吸之務盡、嚙爵之碎、搔裂己乳、主耶和華言之矣、
      verse: 34
    - text: 主耶和華曰、因爾遺忘我、背棄我、必負爾邪欲淫行之罪、○
      verse: 35
    - text: 耶和華諭我曰、人子歟、爾欲鞫阿荷拉阿荷利巴乎、若鞫之、則以其可惡之事告之、
      verse: 36
    - text: 彼行淫、手染血、狥欲於偶像、使其爲我而生之男經火、而奉獻之、至於殄滅、
      verse: 37
    - text: 更有逆我之事、同日汚我聖所、犯我安息、
      verse: 38
    - text: 旣殺子女、獻於偶像、當日入我聖所而汚之、於我室中、所行若是、
      verse: 39
    - text: 且遣使往遠方、招人詣爾、旣至、爾則澡身畫眉、妝以首飾、
      verse: 40
    - text: 坐於華牀、設几其前、以我芳品膏油、置於其上、
      verse: 41
    - text: 斯衆安逸、喧譁聞於其中、亦自曠野、攜庸人及沈湎者至、爲二婦著釧於手、戴冕於首、
      verse: 42
    - text: 我曰、行淫已久之婦、與衆彼此行淫、
      verse: 43
    - text: 衆入其所、如入妓所、就二淫婦、阿荷拉、阿荷利巴、
      verse: 44
    - text: 義人必鞫之、如鞫淫婦、與流血之婦然、以彼誠爲淫婦、其手染血也、
      verse: 45
    - text: 主耶和華曰、我必率衆攻之、俾其播蕩而被刦、
      verse: 46
    - text: 衆必擊之以石、殺之以刃、戮其子女、焚其第宅、
      verse: 47
    - text: 如是、必止淫行於斯土、以訓衆女、不效爾之行淫、
      verse: 48
    - text: 人必報爾之邪淫、爾必負拜偶之罪、俾知我乃主耶和華、
      verse: 49
  - chapter: 24
    verses:
    - text: 九年十月十日、耶和華諭我曰、
      verse: 1
    - text: 人子歟、其記錄是日、是日巴比倫王逼近耶路撒冷、
      verse: 2
    - text: 當爲悖逆之家設譬曰、主耶和華云、置鼎於火、傾水於中、
      verse: 3
    - text: 集肉投鼎、卽肉塊之佳者、若腿若肩、充以所選之骨、
      verse: 4
    - text: 取其美羊、積薪鼎下、令水盛沸、以煮其骨於中、○
      verse: 5
    - text: 主耶和華曰、禍哉血邑、生銹之鼎、厥誘未去、其中之肉、逐一取出、毋庸掣籤得之、
      verse: 6
    - text: 其中有血、流於光磐之上、不傾於地、爲土所掩、
      verse: 7
    - text: 彼之流血磐上、不掩於土、乃我使然、致我震怒、而行報復、
      verse: 8
    - text: 主耶和華曰、禍哉血邑、我必堆積多薪、
      verse: 9
    - text: 其來積薪、使火炎炎、肉爛湯濃、骨亦焦焉、
      verse: 10
    - text: 厥鼎旣空、置於火上而炙之、焚燒其銅、以銷厥汚、而滅其銹、
      verse: 11
    - text: 斯邑勞力致疲、其銹仍未滌除、必炙以火、
      verse: 12
    - text: 爾汚而淫、我欲潔爾、爾不受潔、故爾汚不得滌除、迨我怒息、
      verse: 13
    - text: 我耶和華言之、亦必成之、不食言、不回志、不加矜憫、人必依爾所行而鞫爾、主耶和華言之矣、○
      verse: 14
    - text: 耶和華諭我曰、
      verse: 15
    - text: 人子歟、爾目所慕者、我必猝然去之、爾勿悲、勿哭、勿下淚、
      verse: 16
    - text: 爾欷歔、勿揚聲、勿爲死者治喪、首仍束巾、足仍著履、勿掩爾口、勿食人之所供、
      verse: 17
    - text: 我朝與民言、夕而妻死、詰朝、我循命而行、
      verse: 18
    - text: 民問我曰、爾之所爲、與我何與、請以告我、
      verse: 19
    - text: 我對曰、耶和華曾諭我云、
      verse: 20
    - text: 爾當謂以色列家曰、主耶和華云、我之聖所、爾以爲榮、爾目所慕、爾心所惜者、我必使之爲汚、爾所遺之子女、必隕於刃、
      verse: 21
    - text: 彼所爲者、爾必爲之、不掩爾口、不食人之所供、
      verse: 22
    - text: 首仍束巾、足仍著履、不悲不哭、在爾罪中、漸卽消亡、相嚮而歎、
      verse: 23
    - text: 以西結爲爾兆、爾必依其所爲而爲之、斯事旣至、爾則知我乃主耶和華也、○
      verse: 24
    - text: 人子歟、我去斯民所恃之力、所悅之榮、及目所欲、與心所愛之子女、
      verse: 25
    - text: 是日得脫者、豈不詣爾、俾爾聞之乎、
      verse: 26
    - text: 當日爾口乃啟、與得脫者言、不復緘默、如是爲衆之兆、使知我乃耶和華、
      verse: 27
  - chapter: 25
    verses:
    - text: 耶和華諭我曰、
      verse: 1
    - text: 人子歟、其面亞捫族而預言、
      verse: 2
    - text: 曰、爾亞捫族、宜聽主耶和華之言、主耶和華曰、昔我聖所玷汚、以色列地荒蕪、猶大家被虜、爾則曰、嘻嘻、
      verse: 3
    - text: 我必以爾付於東方人爲業、彼必建營、居於爾中、食爾果、飲爾乳、
      verse: 4
    - text: 我必使拉巴爲駝廐、亞捫地爲羊偃臥之所、爾則知我乃耶和華、
      verse: 5
    - text: 主耶和華曰、因爾向以色列地鼓掌頓足、滿心蔑視、欣喜不勝、
      verse: 6
    - text: 我必伸手於爾、付爾於異邦、爲彼所虜掠、絕爾於萬族、滅爾於列國、爾則知我乃耶和華、○
      verse: 7
    - text: 主耶和華曰、摩押與西珥云、猶大同於異邦、
      verse: 8
    - text: 故我必破摩押邊邑、卽其國中之榮、伯耶西末、巴力免、基列亭、
      verse: 9
    - text: 倂亞捫族、付於東方人爲業、致亞捫人不復見憶於列邦、
      verse: 10
    - text: 亦必行鞫於摩押、使知我乃耶和華、○
      verse: 11
    - text: 主耶和華曰、以東行報復於猶大家、因報復而干大罪、
      verse: 12
    - text: 故我必伸手於以東、絕其人畜、使之荒涼、自提幔至於底但、其人俱隕於刃、
      verse: 13
    - text: 假我民以色列之手、依我烈怒大忿、行報復於以東、使知我之報復、主耶和華言之矣、○
      verse: 14
    - text: 主耶和華曰、非利士人心存蔑視、而行報復、從其永憾、圖滅我民、
      verse: 15
    - text: 故主耶和華曰、我必伸手於非利士人、絕基利提族、滅海濱之遺民、
      verse: 16
    - text: 大施報復、怒而譴之、我行報復、彼則知我乃耶和華、
      verse: 17
  - chapter: 26
    verses:
    - text: 十一年月朔、耶和華諭我曰、
      verse: 1
    - text: 人子歟、推羅人論耶路撒冷曰、嘻嘻、衆民之門已破、皆歸於我、彼旣荒涼、我必恢廓、
      verse: 2
    - text: 故主耶和華曰、推羅乎、我爲爾敵、必使多國攻爾、若海浪之衝激、
      verse: 3
    - text: 毀推羅之城垣、摧其戍樓、去其塵埃、使爲光潔之磐、
      verse: 4
    - text: 而成海中曬網之所、爲諸民所虜掠、主耶和華曰、我言之矣、
      verse: 5
    - text: 彼之屬邑、在平原者、必滅於刃、俾知我乃耶和華、
      verse: 6
    - text: 主耶和華曰、我將使諸王之王、巴比倫王尼布甲尼撒、來自北方、率其車馬騎兵、軍旅民衆、以攻推羅、
      verse: 7
    - text: 平原屬邑、必滅於刃、建臺築壘、連盾以攻爾、
      verse: 8
    - text: 設鎚衝城垣、以斧毀戍樓、
      verse: 9
    - text: 因馬之多、塵土蔽邑、敵入邑門、如入城缺、是時、因騎兵戰車運車之行聲、城垣震動、
      verse: 10
    - text: 使其馬足躪爾逵衢、以刃戮爾人民、爾之堅柱、必仆於地、
      verse: 11
    - text: 刦爾珍寶、奪爾貨財、毀爾城垣、壞爾華屋、木石塵土、俱投水中、
      verse: 12
    - text: 我必息爾謳歌之聲、不復聞爾琴瑟之音、
      verse: 13
    - text: 使爾成爲光潔之磐、曬網之所、不復建之、主耶和華曰、我耶和華言之矣、○
      verse: 14
    - text: 主耶和華謂推羅曰、爾傾圮時、傷者呻吟、殺戮行於爾中、諸島聞之、豈不震動乎、
      verse: 15
    - text: 海濱君王、將下其位、解其朝服、去其繡衣、遍體戰慄、而坐於地、恐懼不已、爲爾驚駭、
      verse: 16
    - text: 作哀歌云、有名之邑、鞏建海中、爲航海者所居、凡寓彼者、無不懾伏、奚傾圮乎、
      verse: 17
    - text: 爾傾圮時、羣島戰慄、海中諸島、見爾滅亡、靡不駭愕、
      verse: 18
    - text: 主耶和華曰、我使爾荒蕪、若無居人之邑、使深淵沒爾、大水淹爾、
      verse: 19
    - text: 其時、我必使爾與下陰府之人、詣彼古昔之民、居於地之深處、久爲荒寂之所、不復有人居於爾中、爾於生人之地、不再獲榮、
      verse: 20
    - text: 我必使爾滅沒、永不復振、人雖索爾、而不之見、主耶和華言之矣、
      verse: 21
  - chapter: 27
    verses:
    - text: 耶和華諭我曰、
      verse: 1
    - text: 人子歟、爾其爲推羅作哀歌、
      verse: 2
    - text: 告之云、爾居海門、與羣島之民貿易、主耶和華曰、推羅歟、爾曾自謂、我乃完美、
      verse: 3
    - text: 爾之四境、在於海中、建造爾者、成爾華美、
      verse: 4
    - text: 如舟以示尼珥松爲板、以利巴嫩香柏爲檣、
      verse: 5
    - text: 以巴珊橡樹爲櫂、以基提島之黃楊爲蓋板、飾以象牙、
      verse: 6
    - text: 以埃及文繡之枲布爲帆爲旂、以以利沙島藍紫之布爲幬、
      verse: 7
    - text: 西頓亞發居民、爲爾舟子、推羅乎、爾之哲人、爲爾鄉導、
      verse: 8
    - text: 迦巴勒之耆老、與其達人、彌爾舟隙、海舶及其舟人、通商於爾中、
      verse: 9
    - text: 波斯路德弗人、在爾行伍、爲爾戰士、於爾邑中、懸干及冑、顯爾華美、
      verse: 10
    - text: 亞發人與爾軍旅、環爾城垣、勇士守爾戍樓、城上四周懸干、成爾華美、
      verse: 11
    - text: 因爾富有、他施與爾通商、以銀鐵錫鉛、易爾貨品、
      verse: 12
    - text: 雅完土巴米設與爾通商、販鬻人口、及銅器、易爾貨品、
      verse: 13
    - text: 陀迦瑪族以馬戰馬與騾、易爾貨品、
      verse: 14
    - text: 底但人與爾貿易、諸島與爾通商、以象牙烏木易爾貨品、
      verse: 15
    - text: 因爾製造甚多、亞蘭與爾通商、以碧玉紫布、文繡細枲、珊瑚紅玉、易爾貨品、
      verse: 16
    - text: 猶大以色列地、與爾貿易、以米匿之麥、及餅蜜油乳香、易爾貨品、
      verse: 17
    - text: 因爾製造甚多、貨財豐盛、大馬色以黑本之酒、白羊之毛、與爾貿易、
      verse: 18
    - text: 威但與雅完、以線易爾貨品、中有光鐵、肉桂菖蒲、
      verse: 19
    - text: 底但以被馬之繢罽、與爾貿易、
      verse: 20
    - text: 亞拉伯及基達牧伯、與爾通商、以羔羊、牡綿羊、及山羊、與爾貿易、
      verse: 21
    - text: 示巴拉瑪商賈、與爾通商、以上等之香品、寶玉及金、易爾貨品、
      verse: 22
    - text: 哈蘭干尼伊甸、及示巴亞述基抹商賈、與爾通商、
      verse: 23
    - text: 彼以上等貨品、紫衣文繡、盛以香柏之匱、繫以繩索、與爾貿易、
      verse: 24
    - text: 他施諸舟、爲爾載物、爾則豐富、大得尊榮於海中、
      verse: 25
    - text: 爾之舟子引爾於大水、東風破爾於海中、
      verse: 26
    - text: 爾淪亡之日、爾之豐富、貨財品物、爲舟子者、爲鄉導者、彌舟隙者、商賈戰士、以及爾中民衆、俱溺於海、
      verse: 27
    - text: 鄉導呼號、波濤澎湃、
      verse: 28
    - text: 凡撥櫂者、舟子鄉導、必去舟而立於岸、
      verse: 29
    - text: 爲爾痛哭、其聲遠聞、蒙塵於首、輾轉於灰、
      verse: 30
    - text: 爲爾自髠、以麻束腰、痛心哭泣、備極悲哀、
      verse: 31
    - text: 爲爾號咷、必作哀歌、哭曰、推羅寂寞於海、孰與之比擬乎、
      verse: 32
    - text: 爾之貨品、自海而出、使多國充足、因爾財物豐盛、俾地上列王富饒、
      verse: 33
    - text: 爾破壞於海之深處、財物民衆、與爾偕沈、
      verse: 34
    - text: 海島居民、爲爾駭異、其王恐懼、憂形於色、
      verse: 35
    - text: 列邦商賈、咸爲嗤笑、爾歸滅沒、永不復振、
      verse: 36
  - chapter: 28
    verses:
    - text: 耶和華諭我曰、
      verse: 1
    - text: 人子歟、當謂推羅君曰、主耶和華云、爾心驕泰、自謂我爲上帝、坐上帝之位於海中、居心同乎上帝、爾仍爲人、非上帝也、
      verse: 2
    - text: 爾智過於但以理、無所隱於汝、
      verse: 3
    - text: 以爾智慧明哲、而得貨財、藏金銀於府庫、
      verse: 4
    - text: 以大智曁貿易、增益富厚、因而中心驕泰、
      verse: 5
    - text: 故主耶和華曰、因爾居心同乎上帝、
      verse: 6
    - text: 我必使異邦人、卽列國之強暴者至、彼必拔刃、毀爾智慧之美、汚衊爾之榮光、
      verse: 7
    - text: 使爾陷於坎阱、如被戮者沒於海中、
      verse: 8
    - text: 爾豈得謂殺爾者曰、我爲上帝乎、爾在戕爾者之手、則爲人、非上帝矣、
      verse: 9
    - text: 爾必死於外人之手、與未受割者同、主耶和華曰、我言之矣、○
      verse: 10
    - text: 耶和華諭我曰、
      verse: 11
    - text: 人子歟、當爲推羅王作哀歌、謂之曰、主耶和華云、爾純全如玉印、智慧充足、美麗完備、
      verse: 12
    - text: 爾居於伊甸上帝囿、以珍寶爲飾、卽瑪瑙、淡黃玉、金鋼石、水蒼玉、碧玉、璧玉、藍玉、青玉、葱珩、及金、爾受造之日、鼗簫兼備、
      verse: 13
    - text: 爾爲基路伯、展翼以覆庇、我置爾於上帝聖山、遊於光輝寶玉之間、
      verse: 14
    - text: 爾自受造之日、所爲完全、迨著爾之不義、
      verse: 15
    - text: 爾因貿易之盛、遂行強暴、而干罪戾、我則視爾爲汚、逐爾出上帝之山、展翼之基路伯乎、我滅爾於光輝寶玉之間、
      verse: 16
    - text: 爾因美麗、中心驕泰、爾之榮光、敗爾智慧、我必仆爾於地、置爾於列王前、爲其目覩、
      verse: 17
    - text: 爾罪衆多、貿易不公、汚爾聖所、故我使火出自爾中、滅爾成灰於地、俾衆目覩、
      verse: 18
    - text: 列邦素識爾者、咸爲駭異、爾歸滅沒、永不復振、○
      verse: 19
    - text: 耶和華諭我曰、
      verse: 20
    - text: 人子歟、其面西頓而預言、
      verse: 21
    - text: 曰、主耶和華云、西頓乎、我爲爾敵、必得榮於爾中、我旣行鞫於爾、顯己爲聖、衆則知我乃耶和華、
      verse: 22
    - text: 我必使疫與血、遍爾逵衢、傷者仆於其中、鋒刃四周臨之、則知我乃耶和華、
      verse: 23
    - text: 昔以色列家、爲四周列國所藐視、刺之如棘、傷之如莿、後不復有、則知我乃主耶和華、○
      verse: 24
    - text: 主耶和華曰、我集以色列家自所散至之民中、顯己爲聖、使列邦目覩、彼必居於故土、卽我所賜我僕雅各之地、
      verse: 25
    - text: 彼安居於其中、我旣行鞫於四方藐視之者、彼必建第宅、栽葡萄園、宴然居處、則知我乃耶和華、彼之上帝也、
      verse: 26
  - chapter: 29
    verses:
    - text: 十年十月十二日、耶和華諭我曰、
      verse: 1
    - text: 人子歟、其面埃及王法老、及埃及四境而預言曰、
      verse: 2
    - text: 主耶和華云、埃及王法老乎、我爲爾敵、爾乃巨鱷、臥於河中、自謂河爲我有、我爲己造之、
      verse: 3
    - text: 我必以鈎貫爾之頰、使河中之魚、附於爾鱗、曳爾及附鱗之魚、俱出於河、
      verse: 4
    - text: 擲爾及爾河中之魚於野、仆於田間、不集不斂、必付爾於地之走獸、天之飛鳥、爲其所食、
      verse: 5
    - text: 埃及居民、則知我乃耶和華、蓋埃及人、爲以色列家所恃之葦杖、
      verse: 6
    - text: 彼執爾於手、爾則斷折、致傷其肩、彼倚爾時、爾則斷折、致閃其腰、
      verse: 7
    - text: 故主耶和華曰、我必使刃臨爾、絕爾人畜、
      verse: 8
    - text: 因埃及王自謂、河爲我有、乃我所造、埃及地必淒涼荒廢、則知我乃耶和華、
      verse: 9
    - text: 我乃敵爾、及爾諸河、必使埃及地荒廢淒涼、自密奪至色弗尼、延及古實界、
      verse: 10
    - text: 人足不履之、獸蹄不經之、無人居處、歷四十年、
      verse: 11
    - text: 我必使埃及地荒蕪、列於荒蕪之國、其邑毀壞、列於毀壞之邑、歷四十年、使埃及人散於異邦、分於列國、
      verse: 12
    - text: 主耶和華曰、越四十年、我必集埃及人、使離分散而至之民、
      verse: 13
    - text: 反其俘囚、俾歸巴忒羅地、乃其故土、在彼爲卑微之邦、
      verse: 14
    - text: 卽列國中之至卑者、不復振興、超越諸邦、我必減其人數、俾其不再統轄諸國、
      verse: 15
    - text: 不復爲以色列家所賴、以色列家若仰望之、必憶其罪、而知我乃主耶和華、○
      verse: 16
    - text: 二十七年正月朔、耶和華諭我曰、
      verse: 17
    - text: 人子歟、巴比倫王尼布甲尼撒、遣師以攻推羅、乃爲大役、故皆髠首破肩、而王及軍旅、未得攻推羅之犒勞、
      verse: 18
    - text: 故主耶和華曰、我必以埃及地、賜巴比倫王尼布甲尼撒、彼必虜其庶民、掠其財物、奪其所獲、以犒其軍、
      verse: 19
    - text: 彼爲我供役、我以埃及地賜之、以爲賞勞、主耶和華言之矣、○
      verse: 20
    - text: 是時、我必使以色列家萌一角、俾爾啟口於其中、彼則知我乃耶和華、
      verse: 21
  - chapter: 30
    verses:
    - text: 耶和華諭我曰、
      verse: 1
    - text: 人子歟、爾其預言曰、主耶和華云、爾其號咷曰、哀哉斯日、
      verse: 2
    - text: 其日伊邇、耶和華之日將屆、乃密雲之日、異邦之期、
      verse: 3
    - text: 鋒刃必臨於埃及、其人被殺而仆、古實慘怛、民衆被虜、基址傾毀、
      verse: 4
    - text: 古實、弗、路德、與雜族之人、及古巴與同盟國之衆、偕亡於刃、○
      verse: 5
    - text: 耶和華曰、扶持埃及者必蹶、埃及恃力之高傲必降、自密奪至色弗尼、俱仆於刃、主耶和華言之矣、
      verse: 6
    - text: 彼必荒蕪、列於荒蕪之國、其邑毀壞、列於毀壞之邑、
      verse: 7
    - text: 我燃火於埃及、殲滅凡助之者、彼則知我乃耶和華、
      verse: 8
    - text: 是日我必遣使駕舟、令安居之古實人震驚、加以慘怛、同於埃及遘災之日、其事伊邇、○
      verse: 9
    - text: 主耶和華曰、我必藉巴比倫王尼布甲尼撒之手、滅絕埃及之衆、
      verse: 10
    - text: 彼必率其民衆、卽列邦之強暴者、入滅斯土、拔刃以攻埃及、被殺者遍於其地、
      verse: 11
    - text: 我必涸其諸河、鬻其地於惡人之手、亦藉外人之手、荒蕪其地、滅其所有、我耶和華言之矣、○
      verse: 12
    - text: 主耶和華曰、我必毀其偶像、絕其神像於挪弗、埃及不復有君、其地震驚、我使之然、
      verse: 13
    - text: 我必荒蕪巴忒羅、燃火於瑣安、行鞫於挪、
      verse: 14
    - text: 傾我怒於訓、卽埃及之保障、滅絕挪衆、
      verse: 15
    - text: 燃火於埃及、訓民慘怛、挪邑破壞、挪弗日遭敵害、
      verse: 16
    - text: 亞文比伯實之少者、必仆於刃、邑民被虜、
      verse: 17
    - text: 我於答比匿、折埃及之軛、止其恃力之高傲、斯時日光斂曜、密雲覆邑子女被虜、
      verse: 18
    - text: 如是行鞫於埃及、彼則知我乃耶和華、○
      verse: 19
    - text: 十一年正月七日、耶和華諭我曰、
      verse: 20
    - text: 人子歟、我已折埃及王法老之肱、不裹其傷、不敷以藥、不纏以布、俾其無力執刃、
      verse: 21
    - text: 故主耶和華曰、我與埃及王法老爲敵、必折其二肱、健者傷者、今並折之、使刃墮於其手、
      verse: 22
    - text: 俾埃及人散於列國、分於異邦、
      verse: 23
    - text: 堅巴比倫王之肱、付我刃於其手、折法老之肱、使呻吟於其前、若人受重傷然、
      verse: 24
    - text: 我必輔巴比倫王之肱、使法老之肱下垂、旣以我刃付巴比倫王手、使舉而擊埃及國、則知我乃耶和華、
      verse: 25
    - text: 我必使埃及人散於列國、分於異邦、俾知我乃耶和華、
      verse: 26
  - chapter: 31
    verses:
    - text: 十一年三月朔、耶和華諭我曰、
      verse: 1
    - text: 人子歟、當語埃及王法老、及其衆曰、爾之爲大、孰可比擬、
      verse: 2
    - text: 前者亞述王、爲利巴嫩之香柏、枝柯繁美、其蔭濃密、其榦崇高、其杪入雲、
      verse: 3
    - text: 有水養之、有淵長之、支流四出、灌漑田間諸木、
      verse: 4
    - text: 惟此香柏、超於田間諸木、因得水澤、生枝旣繁、發條且長、
      verse: 5
    - text: 飛鳥結巢於其枝、野獸生子於其下、大國之民、居於其蔭、
      verse: 6
    - text: 根盤水濱、故榦巨枝長、其形榮美、
      verse: 7
    - text: 上帝囿之香柏、不能蔽之、松樹不及其枝、楓樹不及其柯、上帝囿中諸木、不得與之媲美、
      verse: 8
    - text: 我使其枝繁盛、因而榮美、致上帝囿伊甸諸木、咸嫉妒之、
      verse: 9
    - text: 主耶和華曰、因其崇高、其杪入雲、心志驕泰、
      verse: 10
    - text: 我必付於列國強者之手、彼必處之、因其邪惡、我已逐之、
      verse: 11
    - text: 列國強暴之外人、斫而去之、其枝墜於陵谷、其柯折於溪濱、天下萬民、離其蔭庇而去、
      verse: 12
    - text: 飛鳥棲其榦上、野獸伏其枝間、
      verse: 13
    - text: 使水濱諸木、不誇其崇高、其杪不入雲中、得灌漑之強者、不復聳立、俱必死亡、偃於下土、至歸墓之人中、○
      verse: 14
    - text: 主耶和華曰、彼下陰府之日、我令人爲之哀悼、我使深淵閉塞、河流息、大水涸、俾利巴嫩爲之顦顇、田野諸木因之衰殘、
      verse: 15
    - text: 我擲之於陰府、與歸墓者相偕、列國聞其下墜之聲、靡不震動、伊甸諸木、利巴嫩之佳樹、凡得灌漑者、咸受慰於地之深處、
      verse: 16
    - text: 彼衆素爲其臂、於列國中居其蔭下、偕之歸於陰府、至戮於刃者之所、○
      verse: 17
    - text: 爾之榮耀威嚴、伊甸諸木、孰可比擬、然必偕同伊甸諸木、下墜地之深處、爾必偃於未受割、而戮於刃者之中、法老及其民衆若此、主耶和華言之矣、
      verse: 18
  - chapter: 32
    verses:
    - text: 十二年十二月朔、耶和華諭我曰、
      verse: 1
    - text: 人子歟、當爲埃及王法老作哀歌、謂曰、爾於列國中、昔若壯獅、今若海中之鱷、衝突於爾河、以足攪水、使河渾濁、
      verse: 2
    - text: 主耶和華曰、我必率多國之衆、張我罟以網爾、曳爾而上、
      verse: 3
    - text: 委爾於地、擲爾於野、使空中諸鳥、棲於爾上、全地之獸、食爾而飽、
      verse: 4
    - text: 以爾肉置於山、以爾身填於谷、
      verse: 5
    - text: 以爾血灌爾游泳之地、延及諸山、充乎谿澗、
      verse: 6
    - text: 我滅爾時、必蔽諸天、使星昏暗、以雲掩日、令月無光、
      verse: 7
    - text: 我使天之輝光昏暗、布晦冥於爾地、主耶和華言之矣、
      verse: 8
    - text: 我以爾之敗亡、加於爾所未識之國、則擾多民之心、
      verse: 9
    - text: 諸民爲爾駭愕、其王於我揮刃之日、爲爾戰慄不已、當爾顚仆之日、衆必顧其生命、時切恐惶、
      verse: 10
    - text: 主耶和華曰、巴比倫王之刃必及爾、
      verse: 11
    - text: 我必使爾衆仆於武士之刃、彼乃列國之強暴、必滅埃及之驕泰、殲其民衆、
      verse: 12
    - text: 我必屠其河濱羣畜、人足獸蹄、不復渾濁其水、
      verse: 13
    - text: 使水澄清、河流若油、主耶和華言之矣、
      verse: 14
    - text: 我使埃及荒蕪淒涼、絕其所盈、滅其居民、彼則知我乃耶和華、
      verse: 15
    - text: 主耶和華曰、是乃哀歌、列邦諸女、必爲埃及、與其民衆、以此悼之、○
      verse: 16
    - text: 十二年望日、耶和華諭我曰、
      verse: 17
    - text: 人子歟、當爲埃及民衆哀悼、且與名邦之女、陷之於地之深處、與入墓之人相偕、
      verse: 18
    - text: 曰、爾美於誰、其下而與未受割者並列、
      verse: 19
    - text: 彼必仆於爲刃所戮者之中、刃已出鞘、當曳彼及其衆而去、
      verse: 20
    - text: 武士之強者、必自陰府、與彼及助之者言曰、未受割而戮於刃者、亦下此而靜臥焉、
      verse: 21
    - text: 亞述及其民衆在此、俱被戮而仆於刃者、其塚遍於四周、
      verse: 22
    - text: 斯塚列於深坑、其衆環之、生時令人恐懼、今被戮而仆於刃、
      verse: 23
    - text: 以攔在此、其衆環於其塚、乃被戮而仆於刃、未受割而入地之深處者、生時令人恐懼、今與入墓之人、同蒙羞恥、
      verse: 24
    - text: 彼及其衆之牀、設於被戮者中、其塚遍於四周、皆未受割而戮於刃者、生時令人恐懼、今與入墓之人、同蒙羞恥、以攔列於被戮者中、
      verse: 25
    - text: 米設土巴及其民衆在此、其塚遍於四周、皆未受割而戮於刃者、以其生時令人恐懼也、
      verse: 26
    - text: 未受割之勇士、下於陰府、攜其軍械、首枕刀劍、白骨負罪、米設土巴必不與之同臥、以其生時爲武士所懼也、
      verse: 27
    - text: 爾必折於未受割者之中、與戮於刃者同臥、
      verse: 28
    - text: 以東及其君王牧伯在此、昔雖剛強、今與戮於刃者並列、彼與未受割而入墓者同臥、
      verse: 29
    - text: 北方諸王、及西頓民衆在此、彼與被戮者偕下、昔雖剛強、使人恐懼、今蒙羞恥、彼未受割、與戮於刃者同臥、且與入墓之人、同負羞辱、
      verse: 30
    - text: 法老及其軍旅、俱戮於刃、目擊彼衆、則受慰藉、主耶和華言之矣、
      verse: 31
    - text: 法老在生人之地、令人恐懼、我使之然、彼及軍旅、必與未受割、而戮於刃者同列、主耶和華言之矣、
      verse: 32
  - chapter: 33
    verses:
    - text: 耶和華諭我曰、
      verse: 1
    - text: 人子歟、謂爾民族曰、我若使刃臨於一邦、是邦之民、簡其中一人、立爲戍卒、
      verse: 2
    - text: 彼見刃將至、吹角以警民、
      verse: 3
    - text: 凡聞角聲、不受警戒、刃至而殺之、其血必歸於己首、
      verse: 4
    - text: 旣聞角聲、不受警戒、其血必歸於己、若受警戒、則得自救其命、
      verse: 5
    - text: 如戍卒見刃將至、不吹角以警民、刃至而殺人、其人死於其罪、而我必索其血於戍卒、
      verse: 6
    - text: 人子歟、我立爾爲以色列家之戍卒、其聽我口所言、爲我警之、
      verse: 7
    - text: 我語惡人曰、惡者乎、爾必死、如爾不警之、使離其道、惡人必死於其罪、而我必索其血於爾、
      verse: 8
    - text: 如爾警惡人、使離其道、彼不轉而離之、必死於其罪、惟爾得救己命、○
      verse: 9
    - text: 人子歟、謂以色列家云、爾曰、我儕任愆尤、負罪戾、漸卽消亡、何能生存、
      verse: 10
    - text: 爾告之曰、主耶和華云、我指己生而誓、惡人死亡、我所不悅、惟悅惡人轉離其道、而得生存、以色列家乎、爾其回轉、回轉、離爾惡途、何爲自取死亡、
      verse: 11
    - text: 人子歟、謂爾民族曰、義人干罪之日、其義不能救之、惡人去惡之日、其惡不能隕之、義人干罪之日、不能藉其義而得生、
      verse: 12
    - text: 我謂義人必生、如彼自恃其義而行惡、則其義行、俱不見憶、必死於其所犯之罪、
      verse: 13
    - text: 我若謂惡人曰、爾必死、而彼轉離其惡、循法合理、
      verse: 14
    - text: 反所受之質、償所刦之物、遵行生命之典章、不復爲惡、則必得生、不致死亡、
      verse: 15
    - text: 彼所犯之罪、俱不見憶、彼旣循法合理、則必得生、
      verse: 16
    - text: 惟爾民族曰、主道不公、實彼之道不公也、
      verse: 17
    - text: 義人轉離其義而行惡、必死於其中、
      verse: 18
    - text: 惡人轉離其惡、循法合理、則因之而得生、
      verse: 19
    - text: 惟爾曰、主道不公、以色列家乎、我必各依所行而鞫爾、○
      verse: 20
    - text: 我儕被虜之十二年、十月五日、有一自耶路撒冷逃逸者、詣我曰、城陷矣、
      verse: 21
    - text: 逃逸者未至之前夕、耶和華感我、而啟我口、詰朝逃逸者至、我口則啟、不復緘默、
      verse: 22
    - text: 耶和華諭我曰、
      verse: 23
    - text: 人子歟、居於以色列地、荒蕪之處者曰、亞伯拉罕僅一人耳、而得斯土、我儕旣衆、必得斯土爲業、
      verse: 24
    - text: 故當告之曰、主耶和華云、肉尚有血、爾曹食之、瞻爾偶像、流人之血、豈得據有斯土乎、
      verse: 25
    - text: 爾恃鋒刃、作可惡之事、互玷鄰妻、豈得據有斯土乎、
      verse: 26
    - text: 當告之曰、主耶和華云、我指己生而誓、居荒蕪之處者、必仆於刃、居田野者、我必付之於獸噬之、居保障及巖穴者、必斃於疫癘、
      verse: 27
    - text: 我必使斯土荒涼、令人駭異、俾其恃力之驕泰止息、以色列山岡荒涼、無人經歷、
      verse: 28
    - text: 緣彼行可惡之事、我使斯土荒涼、令人駭異、彼則知我乃耶和華、○
      verse: 29
    - text: 人子歟、爾民族在垣墉之側、門閾之間論爾、彼此相語曰、其來聽耶和華所出之言、
      verse: 30
    - text: 彼詣爾所、如民來集、坐於爾前、若爲我民、聽爾言而不行之、其口多顯仁愛、心則逐利、
      verse: 31
    - text: 彼之視爾、若善謳者歌其情詞、若善樂者操其妙音、彼聽爾言、而不行之、
      verse: 32
    - text: 所言必成、旣成之時、彼則知有先知在其中矣、
      verse: 33
  - chapter: 34
    verses:
    - text: 耶和華諭我曰、
      verse: 1
    - text: 人子歟、當以預言責以色列之牧者曰、主耶和華云、以色列之牧者、自牧其身、其人禍哉、牧者豈不宜牧其羣羊乎、
      verse: 2
    - text: 爾曹食其脂、衣其毛、宰其肥者、而不牧羊、
      verse: 3
    - text: 弱者不扶之、疾者不醫之、受傷者不裹之、被驅者不反之、迷亡者不尋之、乃以強暴嚴酷制之、
      verse: 4
    - text: 緣無牧者而散、旣散、則爲野獸所噬、
      verse: 5
    - text: 我羊迷於諸山峻嶺、散於全地、無人尋覓、
      verse: 6
    - text: 故爾牧者、其聽耶和華言、
      verse: 7
    - text: 主耶和華曰、我指己生而誓、因無牧者、我羊被掠、爲野獸所吞噬、我之牧者、不尋我羊、自牧其身、不牧我羊、
      verse: 8
    - text: 故爾牧者、其聽耶和華言、
      verse: 9
    - text: 主耶和華曰、我爲牧者之敵、必索我羊於其手、使之不得復牧我羊、不得自牧其身、必救我羊脫於其口、不復爲其所食、
      verse: 10
    - text: 主耶和華曰、我必自尋我羊、躬親覓之、
      verse: 11
    - text: 譬彼牧者、羊散之時、則尋覓之、我必如是尋覓我羊、救之出於密雲幽暗之日、所散之地、
      verse: 12
    - text: 我必導之出於異邦、集之離乎列國、使歸故土、牧之於以色列山岡溪濱、及民所居之地、
      verse: 13
    - text: 我必牧之於芳草之場、其牢在以色列高地之山、彼必臥於美牢、牧於腴壤、在以色列山岡、
      verse: 14
    - text: 主耶和華曰、我必自牧我羊、使之攸伏、
      verse: 15
    - text: 迷亡者我必尋之、被驅者我必反之、傷者裹之、病者扶之、肥者強者、我必滅之、以公義牧之、
      verse: 16
    - text: 主耶和華曰、我羣羊歟、我必折衷於羊與羊、牡綿羊與牡山羊之間、
      verse: 17
    - text: 爾食於芳草之場、猶爲細故、而以足蹂躪其餘乎、爾飲於清水、猶爲細故、而以足渾濁其餘乎、
      verse: 18
    - text: 我羊食爾足所蹂躪者、飲爾足所渾濁者、○
      verse: 19
    - text: 主耶和華曰、我必折衷於肥羊瘠羊間、
      verse: 20
    - text: 因爾以身以肩擠之、以角牴其病者、使散於外、
      verse: 21
    - text: 故我必救我羊、不復被掠、折衷於羊與羊間、
      verse: 22
    - text: 我必立一牧者以牧之、卽我僕大衞、彼必牧之、爲其牧者、
      verse: 23
    - text: 我耶和華必爲其上帝、我僕大衞爲君於其中、我耶和華言之矣、
      verse: 24
    - text: 我將與結平和之約、絕惡獸於斯土、使彼安居於野、寢息於林、
      verse: 25
    - text: 我必錫嘏於彼、及我山四周、降以時雨、沛以福澤之甘霖、
      verse: 26
    - text: 田野之樹結實、土壤產物、民得安居其地、我旣折其軛、救其脫於所服役者之手、彼則知我乃耶和華、
      verse: 27
    - text: 不復爲異邦所虜、野獸所噬、必得安居、無人使之恐怖、
      verse: 28
    - text: 我必爲之備具名園、彼在其地、不復亡於饑饉、不負列邦之毀辱、
      verse: 29
    - text: 主耶和華曰、彼必知我耶和華、彼之上帝、乃與之偕、以色列家爲我之民、
      verse: 30
    - text: 爾爲我羊、我場之羊乃爾世人、我爲爾之上帝、主耶和華言之矣、
      verse: 31
  - chapter: 35
    verses:
    - text: 耶和華諭我曰、
      verse: 1
    - text: 人子歟、其面西珥山而預言曰、
      verse: 2
    - text: 主耶和華云、西珥山乎、我爲爾敵、必舉手攻爾、使爾荒涼、令人駭異、
      verse: 3
    - text: 毀爾城邑、使爾荒涼、則知我乃耶和華、
      verse: 4
    - text: 因爾恆懷仇怨、且於以色列族遭難之時、受罰之際、付之於刃、
      verse: 5
    - text: 主耶和華曰、我指己生而誓、我必使爾遭血、血必追襲爾、爾旣不惡血、故血必追襲爾也、
      verse: 6
    - text: 我將使西珥山荒涼、令人駭異、往來之人、絕於其中、
      verse: 7
    - text: 被戮者遍於山岡、被刃者仆於陵谷溪澗、
      verse: 8
    - text: 我將使爾恆爲荒墟、爾之城邑、無人居處、則知我乃耶和華、
      verse: 9
    - text: 爾曰、此二國二族、必歸於我、爲我所有、第耶和華在彼、
      verse: 10
    - text: 故主耶和華曰、我指己生而誓、爾以憾恨、而忿嫉我民、我必依此待爾、我鞫爾時、必自顯於其中、
      verse: 11
    - text: 爾指以色列山岡謗凟云、彼旣荒涼、付我吞噬、必知我耶和華悉聞斯言矣、
      verse: 12
    - text: 爾以口向我誇大、煩言攻我、我已聞之、
      verse: 13
    - text: 主耶和華曰、全地歡樂之際、我必使爾荒涼、
      verse: 14
    - text: 爾因以色列族之業荒涼而喜、我必依爾所行而報爾、西珥山乎、爾及以東全地、必皆荒涼、則知我乃耶和華、
      verse: 15
  - chapter: 36
    verses:
    - text: 人子歟、當對以色列山岡預言曰、以色列山岡乎、其聽耶和華言、
      verse: 1
    - text: 主耶和華曰、敵指爾云、嘻嘻、上古之高地、爲我所有、
      verse: 2
    - text: 故爾當預言曰、主耶和華云、敵人使爾荒涼、四周吞噬、俾爲列國遺民之業、爲喋喋者談論、被人毀謗、
      verse: 3
    - text: 以色列山岡歟、宜聽主耶和華言、主耶和華告諸山岡澗谷、荒蕪之區、委棄之邑、爲四周列國遺民所刦掠譏誚者、
      verse: 4
    - text: 主耶和華云、列國遺民及以東全地、滿心喜樂、衷懷輕藐、據有我地、驅逐居民、刦掠殆盡、故我忌嫉、憤烈若火、而加譴責、
      verse: 5
    - text: 爾其指以色列地預言、對山岡澗谷曰、主耶和華云、因爾負異邦之毀辱、我以忿嫉而言、
      verse: 6
    - text: 主耶和華曰、我旣舉手而言、爾四周之列邦、必負其辱、
      verse: 7
    - text: 以色列山岡乎、爾必爲我民以色列、發枝結實、蓋其歸期邇矣、
      verse: 8
    - text: 我必轉而爲爾、俾得耕種、
      verse: 9
    - text: 我必使以色列家、生齒繁衍於爾上、邑有居民、荒墟復建、
      verse: 10
    - text: 我必增人畜於爾上、俾其孳息繁庶、居民如昔、我待遇爾、較前尤厚、則知我乃耶和華、
      verse: 11
    - text: 且使我民以色列、往來於爾中、據爾爲業、不復喪其子、
      verse: 12
    - text: 主耶和華曰、有人云、爾素吞噬人、使民喪子、
      verse: 13
    - text: 今而後不復吞噬人、不復使爾民喪子、主耶和華言之矣、
      verse: 14
    - text: 亦不復聞異邦之毀辱、不復受列國之謗凟、不復使爾民顚躓、主耶和華言之矣、○
      verse: 15
    - text: 耶和華諭我曰、
      verse: 16
    - text: 人子歟、以色列家居故土時、以其所行所爲玷汚之、其行之汚、我視若行癸不潔之婦、
      verse: 17
    - text: 彼流人血、崇拜偶像、玷汚斯土、故我傾怒其上、
      verse: 18
    - text: 散之於列國、分之於異邦、依其所行所爲而鞫之、
      verse: 19
    - text: 彼至異邦、汚我聖名、因人指之曰、斯爲耶和華之民、出於其地者、
      verse: 20
    - text: 惟我惜我聖名、卽以色列家至異邦所汚者、
      verse: 21
    - text: 故當謂以色列家云、主耶和華曰、以色列家乎、我之行是、非爲爾故、乃爲我聖名、爾至異邦所汚者、
      verse: 22
    - text: 爾在異邦汚我大名、我必使之成聖、我於爾前旣顯爲聖、異邦則知我乃耶和華、主耶和華言之矣、
      verse: 23
    - text: 我必導爾出於異邦、集爾離乎列國、引爾歸於故土、
      verse: 24
    - text: 以清水灑爾、使爾爲潔、滌爾諸汚、除爾所有之偶像、
      verse: 25
    - text: 以新心賜爾、以新神賦於爾衷、去爾石心、錫以肉心、
      verse: 26
    - text: 以我神賦於爾衷、使爾循我典章、守我律例、而遵行之、
      verse: 27
    - text: 爾必居於我賜爾祖之地、爾爲我民、我爲爾上帝、
      verse: 28
    - text: 援爾脫於諸汚、使五穀豐登、不加爾饑饉、
      verse: 29
    - text: 木實增益、土產繁盛、不復因饑饉受辱於異邦、
      verse: 30
    - text: 爾必追念爾之惡行、與所爲不善、則因爾罪惡、及可惡之事、而自怨焉、
      verse: 31
    - text: 主耶和華曰、以色列家乎、當知我之行是、非爲爾故、宜爲爾途含羞懷慚、
      verse: 32
    - text: 主耶和華曰、我潔爾脫於愆尤之日、必使爾邑復有居民、荒墟復建、
      verse: 33
    - text: 荒寂之地、過者目覩、必復耕耘、
      verse: 34
    - text: 人必曰、昔也斯土荒蕪、今則若伊甸囿、荒涼寂寞傾毀之邑、今有垣墉居民、
      verse: 35
    - text: 四周所遺之族、必知我耶和華建造傾毀之區、培植荒蕪、我耶和華言之、亦必成之、○
      verse: 36
    - text: 主耶和華曰、以色列家若求於我、我必允之、俾其生齒繁多、有若羊羣、
      verse: 37
    - text: 使荒涼之邑充滿人羣、若於耶路撒冷節期、犧牲之羣、則知我乃耶和華、
      verse: 38
  - chapter: 37
    verses:
    - text: 耶和華感我、藉其神導我出、置我於谷、其中盈以骨、
      verse: 1
    - text: 使我巡其四周、見谷中布骨甚多、殊爲枯槁、
      verse: 2
    - text: 遂諭我曰、人子歟、此骨可生乎、我曰、主耶和華、爾知之矣、
      verse: 3
    - text: 又諭我曰、對斯骨預言云、爾枯骨乎、其聽耶和華言、
      verse: 4
    - text: 主耶和華謂骨曰、我必以氣賦於爾中、使爾得生、
      verse: 5
    - text: 亦必加爾以筋、益爾以肌、蔽爾以膚、賦爾以氣、爾則得生、而知我乃耶和華、
      verse: 6
    - text: 我遵命而預言、言時有聲、地震、骨乃湊集、互相聯合、
      verse: 7
    - text: 我視之、見骨上加以筋、益以肌、蔽以膚、惟其中無氣、
      verse: 8
    - text: 又諭我曰、人子歟、其對風預言曰、主耶和華云、氣乎、來自四方、噓於斯被殺者、使之得生、
      verse: 9
    - text: 我遵命而預言、氣乃入於其中、彼則得生而起立、成爲至大之軍、
      verse: 10
    - text: 主諭我曰、人子歟、此骨卽以色列全家、彼曰、我骨已枯、我望已失、我悉滅絕、
      verse: 11
    - text: 故當預言、告之曰、主耶和華云、我民乎、我必啟爾墓、俾爾出、導爾入以色列地、
      verse: 12
    - text: 我民乎、我旣啟爾墓、俾爾出、則知我乃耶和華、
      verse: 13
    - text: 我必以我神賦於爾中、使爾得生、安爾於故土、則知我耶和華旣言之、亦成之焉、○
      verse: 14
    - text: 耶和華諭我曰、
      verse: 15
    - text: 人子歟、其取一杖、書於上曰、是爲猶大、及同儕以色列族、又取一杖、書於上曰、是爲約瑟之以法蓮、及同儕以色列全家、
      verse: 16
    - text: 連此二杖、成爲一杖、在於爾手、
      verse: 17
    - text: 爾民族問爾曰、作此何意、不示我乎、
      verse: 18
    - text: 則告之曰、主耶和華云、我必取以法蓮手中、約瑟與其同儕以色列支派之杖、置於猶大之杖、連之爲一、在於我手、成爲一杖、
      verse: 19
    - text: 爾所書之二杖、當執於手、俾衆目覩、
      verse: 20
    - text: 告之曰、主耶和華云、我必取以色列族、出於所至之邦、自四方集之、導入故土、
      verse: 21
    - text: 使於斯土合爲一邦、在以色列山、爲一王所治、不復爲二族、不分爲二國、
      verse: 22
    - text: 不復以偶像、與可憎之物、及其罪愆、而汚厥身、我必拯之、出於干罪之區、使成清潔、彼爲我民、我爲其上帝、
      verse: 23
    - text: 我僕大衞必爲其王、斯衆惟有一牧、循我律例、守我典章、而遵行之、
      verse: 24
    - text: 彼與子孫、必永居於我賜我僕雅各、厥祖所居之地、我僕大衞必爲其君、歷世弗替、
      verse: 25
    - text: 我必與立平和之約、永世不廢、使其安居、生齒繁衍、設我聖所於其中、迄於永久、
      verse: 26
    - text: 我幕亦在其中、我爲其上帝、彼爲我民、
      verse: 27
    - text: 我聖所旣永在其中、列邦則知我乃耶和華、使以色列族成聖焉、
      verse: 28
  - chapter: 38
    verses:
    - text: 耶和華諭我曰、
      verse: 1
    - text: 人子歟、當面瑪各地之歌革、卽羅施米設土巴之君、而預言曰、
      verse: 2
    - text: 主耶和華云、羅施米設土巴之君歌革乎、我爲爾敵、
      verse: 3
    - text: 必以鈎貫爾頰、使爾旋轉、曳爾出境、及爾全軍、戰馬騎兵、悉著戎衣、成爲大隊、執干盾、揮刀劍、
      verse: 4
    - text: 波斯古實與弗偕之、咸執干戴盔、
      verse: 5
    - text: 歌篾及其衆、北極之陀迦瑪族及其衆、又有多民偕之、
      verse: 6
    - text: 爾與同集之軍、當預備之、爾爲其帥、
      verse: 7
    - text: 以色列山久爲荒蕪、惟彼庶民免於刃者、將自多國而集、安居斯土、歷年旣久、爾必奉命而入其境、
      verse: 8
    - text: 爾及有衆、與所偕之諸族、將若暴風猝至、若雲蔽覆斯土、
      verse: 9
    - text: 主耶和華曰、是日、爾心必起惡念、而設詭謀、
      verse: 10
    - text: 云、無城之地、安靖之民、無城垣、無門楗、我必往焉、
      verse: 11
    - text: 其地昔爲荒墟、今則有人居處、集自列邦、聚貨財、豢牲畜、居其高處、我必攻之、刦掠其物、
      verse: 12
    - text: 示巴底但、與他施之商旅、及其稚獅、將詰爾云、爾來欲刦奪乎、爾集斯衆、欲虜掠乎、欲攘金銀、刦牲畜、奪貨物、掠取多財乎、○
      verse: 13
    - text: 人子歟、爾對歌革預言曰、主耶和華云、我民以色列安居時、爾豈不得而知之乎、
      verse: 14
    - text: 爾自所居北極之地而來、多族偕至、咸乘馬、其數甚衆、成爲大軍、
      verse: 15
    - text: 歌革歟、爾來攻我民以色列、若雲覆地、越至末日、我必導爾伐我土地、使我因爾彰顯爲聖、列邦目覩、彼則識我、
      verse: 16
    - text: 主耶和華曰、昔我託我諸僕、以色列先知、歷年預言云、我必使爾來攻我民、所言者、非爾乎、
      verse: 17
    - text: 主耶和華曰、歌革來攻以色列地時、我怒憤烈、必發於鼻、
      verse: 18
    - text: 我以忌嫉烈怒而言曰、是日以色列地、必震動殊甚、
      verse: 19
    - text: 海魚飛鳥、野獸昆蟲、及天下億兆、必戰慄於我前、山嶽崩頹、磐巖墜落、垣墉傾圮、
      verse: 20
    - text: 主耶和華曰、我必自我諸山、召刃至而擊之、彼軍各以其刃、互相殘殺、
      verse: 21
    - text: 我必以疫與血懲之、以霪雨大雹、電火硫磺降之、及其有衆、與所偕之諸族、
      verse: 22
    - text: 我必自顯爲大爲聖、萬邦目覩、則知我乃耶和華、
      verse: 23
  - chapter: 39
    verses:
    - text: 人子歟、當對歌革預言曰、主耶和華云、羅施米設土巴之君歌革乎、我爲爾敵、
      verse: 1
    - text: 使爾旋轉、導爾出北極地、至以色列山、
      verse: 2
    - text: 擊爾弓脫乎左手、使爾矢隕自右手、
      verse: 3
    - text: 爾及有衆、與偕爾之諸族、將仆於以色列山、我必以爾付於鷙鳥野獸食之、
      verse: 4
    - text: 爾將仆於田野、主耶和華曰、我言之矣、
      verse: 5
    - text: 我必降火於瑪各、及洲島安居者、俾知我乃耶和華、
      verse: 6
    - text: 彰我聖名於我民以色列中、俾我聖名不復受侮、列邦則知我乃耶和華、以色列之聖者、
      verse: 7
    - text: 主耶和華曰、我所言之日、今已至矣、事必成焉、
      verse: 8
    - text: 以色列諸邑居民必出、取其器械、干盾弓矢、杖梃矛戟、爲薪燃火、七年之久、
      verse: 9
    - text: 無庸拾薪於野、伐木於林、惟以器械燃火、昔爲所刦、今則刦之、昔爲所虜、今反虜之、主耶和華言之矣、○
      verse: 10
    - text: 是日也、在以色列地、海東往來之谷、我必賜於歌革、以爲葬地、人必瘞之於彼、及其羣衆、阻人往來、稱之曰哈們歌革谷、
      verse: 11
    - text: 以色列家葬屍、必歷七月、以潔其地、
      verse: 12
    - text: 斯土衆民瘞之、而得令名、於我獲榮之日、主耶和華言之矣、
      verse: 13
    - text: 彼必簡人恆巡斯土、瘞埋所遺於地之尸、以潔其地、歷至七月、必巡察之、
      verse: 14
    - text: 凡巡斯土者、見人之骨、則立誌於旁、待葬者瘞之於哈們歌革谷、
      verse: 15
    - text: 必名其邑曰哈摩那、如是俾地成潔、○
      verse: 16
    - text: 主耶和華曰、人子歟、當告飛鳥野獸云、我於以色列山、爲爾備大祭、爾其會集、自四方而來、食肉飲血、
      verse: 17
    - text: 食勇士之肉、飲牧伯之血、以爲牡綿羊、羔羊、牡山羊、牡牛、皆巴珊之肥畜、
      verse: 18
    - text: 我爲爾所宰之祭品、爾將飽食其脂、醉飲其血、
      verse: 19
    - text: 爾於我席、將飫馬與乘馬者、勇士及諸戰士、主耶和華言之矣、
      verse: 20
    - text: 我必彰我榮於列邦、萬民必見我所行之鞫、所加之罰、
      verse: 21
    - text: 自是日而後、以色列家、必知我乃彼之上帝耶和華、
      verse: 22
    - text: 列邦亦知以色列家被虜、乃因其愆尤、彼獲罪於我、故我掩面不顧、付之敵手、悉隕於刃、
      verse: 23
    - text: 我依其汚衊罪惡而待之、掩面而不之顧、○
      verse: 24
    - text: 主耶和華曰、我今必反雅各之俘囚、矜憫以色列全家、爲我聖名而熱中、
      verse: 25
    - text: 迨彼安居故土、無人使之恐怖、必因干罪於我、懷慚負咎、
      verse: 26
    - text: 在我導之歸自列邦、集之出於敵國、我顯爲聖於彼、多邦目覩之時、
      verse: 27
    - text: 我使之虜於列邦、復集之歸於故土、不遺一人、彼則知我乃其上帝耶和華、
      verse: 28
    - text: 我不復掩面、而不之顧、蓋我以我神注於以色列家、主耶和華言之矣、
      verse: 29
  - chapter: 40
    verses:
    - text: 我儕被虜之二十五年、正月十日、城陷後十四年、是日耶和華感我、導我至此、
      verse: 1
    - text: 於上帝異象中、導我至以色列地、置於至高之山、山之南方、若有建築城邑之狀、
      verse: 2
    - text: 旣導我至、則見有人、其色若銅、手執麻繩、與量度之竿、而立於門、
      verse: 3
    - text: 謂我曰、人子歟、我所示爾者、爾其目覩耳聞心思之、蓋我導爾至此、乃爲示爾此事、爾所見者、悉以告以色列家、○
      verse: 4
    - text: 我見室外、四周有垣、其人執竿、竿長六肘、肘長、較之常肘再加一掌、乃量其垣、廣一竿、高一竿、
      verse: 5
    - text: 遂至東門、拾級登階、量其門閾、廣計一竿、其次亦廣一竿、
      verse: 6
    - text: 有守衞室、各深一竿、廣一竿、守衞室相間五肘、內門之閾、廣計一竿、與門廊相近、
      verse: 7
    - text: 又量門內之廊、計亦一竿、
      verse: 8
    - text: 復量門廊、深八肘、其柱二肘、門廊向室、
      verse: 9
    - text: 東門之守衞室、左右各三、深廣相同、左右之柱亦相同、
      verse: 10
    - text: 入門之處、廣十肘、長十三肘、
      verse: 11
    - text: 左右之守衞室、深廣各六肘、其前左右有欄、廣一肘、
      verse: 12
    - text: 又量門、自左守衞室之頂、至右守衞室之頂、廣二十五肘、門各相向、
      verse: 13
    - text: 又量衆柱、共六十肘、門柱四周有院、延及門廊、
      verse: 14
    - text: 自外門前、至內門之後廊前、計五十肘、
      verse: 15
    - text: 諸守衞室、及門內四周之柱、各有窗、閉以斜櫺、廊內四周亦有窗、柱上有椶樹之狀、○
      verse: 16
    - text: 其人導我入外院、則見四周有室、地鋪以石、上有守衞室三十、
      verse: 17
    - text: 鋪石之地在門側、長與門同、是爲下鋪石地、
      verse: 18
    - text: 又量自下門前至內院外、深百肘、東北皆然、
      verse: 19
    - text: 又量外院向北之門、計其深廣、
      verse: 20
    - text: 其守衞室、左右各三、其柱其廊、與上所言之門相同、院長五十肘、廣二十五肘、
      verse: 21
    - text: 其窗其廊、及椶樹之狀、俱循東門之度、登門之階有七級、其前有廊、
      verse: 22
    - text: 內院有門、東門北門相對、自彼門量至此門、計百肘、
      verse: 23
    - text: 又導我南往、見有門南向、乃量其柱其廊、其度如前、
      verse: 24
    - text: 門與廊四周有窗、與先量之窗相同、院長五十肘、廣二十五肘、
      verse: 25
    - text: 登門之階有七級、其前有廊、柱上左右、有椶樹之狀、
      verse: 26
    - text: 內院有門南向、自彼門至此門、向南量之、計百肘、○
      verse: 27
    - text: 復導我由南門入內院、遂量南門、其度如前、
      verse: 28
    - text: 其守衞室、其柱其廊、度亦如前、門與廊四周有窗、院長五十肘、廣二十五肘、
      verse: 29
    - text: 四周有廊、深二十五肘、廣五肘、
      verse: 30
    - text: 廊向外院、柱上有椶樹之狀、登門之階有八級、
      verse: 31
    - text: 又導我入內院、東向而量其門、其度如前、
      verse: 32
    - text: 其守衞室、其柱其廊、度亦如前、門與廊四周有窗、院長五十肘、廣二十五肘、
      verse: 33
    - text: 廊向外院、柱上左右、有椶樹之狀、登門之階有八級、
      verse: 34
    - text: 又導我至北門量之、其度如前、
      verse: 35
    - text: 量其守衞室、及柱與廊、四周有窗、院長五十肘、廣二十五肘、
      verse: 36
    - text: 廊向外院、柱上左右、有椶樹之狀、登門之階有八級、○
      verse: 37
    - text: 門內柱側有小室、以滌燔祭之牲、
      verse: 38
    - text: 門廊之內、左右各有二几、以宰燔祭補過祭贖罪祭之牲、
      verse: 39
    - text: 廊外北向之門、其階旁有二几、門廊之旁、亦有二几、
      verse: 40
    - text: 門旁左右各四几、共八几、宰牲於上、
      verse: 41
    - text: 亦有石鑿之几四、爲燔祭所用、長一肘有半、廣一肘有半、高一肘、宰燔祭及他祭牲者、置所用之器於其上、
      verse: 42
    - text: 有鈎廣約一掌、釘於廊內四周、几上置胙肉、
      verse: 43
    - text: 內門之外、內院有室、爲謳歌者所居、一在北門旁南向、一在東門旁北向、
      verse: 44
    - text: 其人告我曰、南向之室、爲守殿之祭司所居、
      verse: 45
    - text: 北向之室、爲守壇之祭司所居、卽利未裔撒督子孫、詣耶和華而役事者居之、
      verse: 46
    - text: 又量其院、長百肘、廣百肘、其式維方、壇在室前、○
      verse: 47
    - text: 又導我至室前之廊、而量其柱、左右各廣五肘、其門左右、各廣三肘、
      verse: 48
    - text: 廊深二十肘、廣十一肘、拾級而登、柱旁復有柱、左右各一、
      verse: 49
  - chapter: 41
    verses:
    - text: 其人導我入殿、而量其柱、左右各廣六肘、與帳幕同、
      verse: 1
    - text: 入門之處廣十肘、門旁左右、各五肘、乃量殿、深四十肘、廣二十肘、
      verse: 2
    - text: 其人遂進內殿、量入門處之柱、各廣二肘、門廣六肘、門旁左右、各七肘、
      verse: 3
    - text: 亦量內殿、深二十肘、廣二十肘、告我曰、此至聖所也、
      verse: 4
    - text: 又量室牆六肘、室之四周、所有小室、各廣四肘、
      verse: 5
    - text: 小室有三層、共室三十、殿牆四周、又有小牆、小室附之、不與殿牆相接、
      verse: 6
    - text: 小室愈高愈廣、因殿四周之牆愈高愈狹、故殿亦愈高愈廣、自下層至上層、由中層而登、
      verse: 7
    - text: 我觀殿之四周、有高基、小室之基、高足一竿、卽六大肘、
      verse: 8
    - text: 小室之外牆、厚五肘、其間有隙地、
      verse: 9
    - text: 殿四周之小室間、其隙地廣二十肘、
      verse: 10
    - text: 小室之門、向乎隙地、一向北、一向南、四周隙地、各廣五肘、
      verse: 11
    - text: 西向隙地之前有室、廣七十肘、深九十肘、四周之牆、厚五肘、
      verse: 12
    - text: 遂量殿、深百肘、又量隙地、與室及牆、亦長百肘、
      verse: 13
    - text: 殿前東向之隙地、亦百肘、○
      verse: 14
    - text: 復量隙地前之室、與其左右之廡、各深百肘、
      verse: 15
    - text: 內殿院廊、門閾及窗櫺、環殿三層之廡、門閾相向、自地及窗、俱蓋以板、窗亦悉閉、
      verse: 16
    - text: 門之上、至殿之內外、牆之四周、咸有其度、
      verse: 17
    - text: 製基路伯與椶樹之狀、二基路伯間有一椶樹、基路伯各有二面、
      verse: 18
    - text: 左有人面、向於椶樹、右有獅面、向於椶樹、室之四周皆如是、
      verse: 19
    - text: 殿牆自地以至門上、製基路伯與椶樹之狀、
      verse: 20
    - text: 殿之門柱、形製維方、至聖所前、其狀與殿式同、
      verse: 21
    - text: 有木製之壇、高三肘、長二肘、其隅其座其旁、俱以木製、其人告我曰、此乃耶和華前之几、
      verse: 22
    - text: 殿與至聖所、各有一門、
      verse: 23
    - text: 其門各有雙扉、每扉分爲二、可相轉捩、
      verse: 24
    - text: 殿門製基路伯與椶樹之狀、與牆上同、外廊之前、以木爲閾、
      verse: 25
    - text: 廊左右有窗櫺、與椶樹之狀、殿之小室及閾、皆若是、
      verse: 26
  - chapter: 42
    verses:
    - text: 又導我出而北往、至外院、入隙地相對之屋、在北向之室前、
      verse: 1
    - text: 長百肘、廣五十肘、其門向北、
      verse: 2
    - text: 與內院二十肘之隙地、及外院鋪石處相對、其間有廡三層、廡各相向、
      verse: 3
    - text: 室前有道、廣十肘、長百肘、其門向北、
      verse: 4
    - text: 上層之室維狹、因上層之廡、較中下愈寬、
      verse: 5
    - text: 廡有三層、無柱、不與外院相同、故上層之室、較中下維狹、
      verse: 6
    - text: 室外有牆、與外院諸室相向、長五十肘、
      verse: 7
    - text: 外院之室、長五十肘、殿前之室、長百肘、
      verse: 8
    - text: 此室之下、有門東向、可自外院由此而入、
      verse: 9
    - text: 院牆之南、隙地與屋之前、亦有室、
      verse: 10
    - text: 室前有道、與向北之室相同、長廣如一、出入之門、及其形製、與前式同、
      verse: 11
    - text: 橫牆之前、向東有道、道末有門、可由之而入、與向南諸室之門相同、
      verse: 12
    - text: 其人告我曰、隙地前南北之室、俱爲聖室、詣耶和華之祭司、可在彼食至聖之物、亦以至聖之物、與素祭補過祭贖罪祭、置於其所、蓋斯處乃聖也、
      verse: 13
    - text: 祭司入時、不可自聖所往外院、必先置供職之聖服於彼、易以他衣、後方出至民所、○
      verse: 14
    - text: 其人量內室旣竟、遂由東門之道、導我而出、量其四周、
      verse: 15
    - text: 以竿量東方、長五百竿、
      verse: 16
    - text: 以竿量北方、長五百竿、
      verse: 17
    - text: 以竿量南方、長五百竿、
      verse: 18
    - text: 轉而向西、以竿量西方、長五百竿、
      verse: 19
    - text: 量其四方、有牆環繞、長五百竿、廣五百竿、以區別聖地與俗地、
      verse: 20
  - chapter: 43
    verses:
    - text: 厥後、其人導我至向東之門、
      verse: 1
    - text: 見以色列上帝之榮光、自東而至、聲若衆水漰渤、地因其榮光而焜耀、
      verse: 2
    - text: 其狀若我昔來滅城時、所見之異象、亦如在迦巴魯河濱所見者、我則面伏於地、
      verse: 3
    - text: 耶和華之榮光、由東向之門入室、
      verse: 4
    - text: 神乃舉我、導入內院、見耶和華之榮光充盈於室、
      verse: 5
    - text: 我聞室中有與我言者、有人立於我側、
      verse: 6
    - text: 諭我曰、人子歟、此我設位之所、駐蹕之城、我必永居以色列族中、以色列家及其君王、不復行邪淫、葬王尸於崇邱、汚我聖名、
      verse: 7
    - text: 置其門閾於我閾旁、置其門柱於我柱側、彼我之間、祇間一垣、且行可惡之事、汚我聖名、致我震怒、而殲滅之、
      verse: 8
    - text: 今當去其邪淫、遠徙王尸、我則永居其中、○
      verse: 9
    - text: 人子歟、宜以此室示以色列家、使恥其罪、而度其式、
      verse: 10
    - text: 彼若恥其所行、則以室之規模形式、出入之處、及諸形狀、禮儀製造、與其法度示之、書之於册、俾衆目覩、使彼循其規模、遵其法度而行、
      verse: 11
    - text: 室在山巔、四周之界、俱爲至聖、室之法度如是、○
      verse: 12
    - text: 其壇之度、循其肘數、肘長、較之常肘再加一掌、壇基高一肘、邊廣一肘、四周有緣、廣一掌、此爲壇基、
      verse: 13
    - text: 自基至下層之上邊、高二肘、邊廣一肘、自下層至中層之上邊、高四肘、邊廣一肘、
      verse: 14
    - text: 復上爲壇面、高四肘、上有四角、
      verse: 15
    - text: 壇面長十二肘、廣十二肘、其式維方、
      verse: 16
    - text: 中層倂邊、共長十四肘、廣十四肘、四周有緣、廣半肘、其基四出一肘、階級向東、○
      verse: 17
    - text: 其人告我曰、人子歟、主耶和華云、此壇旣成、獻燔祭灑血於上之日、其例如左、
      verse: 18
    - text: 主耶和華曰、利未人祭司、撒督之裔、近而奉事我者、爾必以一牡犢與之、爲贖罪祭、
      verse: 19
    - text: 取血釁壇四角、邊之四隅、緣之四周、以贖壇而潔之、
      verse: 20
    - text: 以贖罪之牡犢、焚於至聖所外、預定之處、
      verse: 21
    - text: 翌日、必以無疵之牡山羊、獻爲贖罪祭、以潔祭壇、如用牡犢潔之然、
      verse: 22
    - text: 潔壇旣畢、當獻牡犢一、牡綿羊一、純潔無疵、
      verse: 23
    - text: 奉至耶和華前、祭司灑以鹽、獻爲燔祭於耶和華、
      verse: 24
    - text: 歷七日、每日備山羊一、爲贖罪祭、又獻牡犢一、牡綿羊一、純潔無疵、
      verse: 25
    - text: 歷七日、爲壇行贖罪之禮、使之成潔、如是區別爲聖、
      verse: 26
    - text: 七日旣竟、八日而後、祭司則於斯壇、獻爾曹之燔祭、及酬恩祭、我必悅納爾、主耶和華言之矣、
      verse: 27
  - chapter: 44
    verses:
    - text: 其人導我、返至聖所向東之外門、其門乃閉、
      verse: 1
    - text: 耶和華諭我曰、斯門必閉而不啟、人不得由之而入、蓋以色列之上帝耶和華、由之而入、故必恆閉、
      verse: 2
    - text: 惟君王可坐其內、在耶和華前食餅、必由門廊而入、亦由之而出、
      verse: 3
    - text: 復導我由北門至室前、我見耶和華之榮光、充盈耶和華室、我則面伏於地、
      verse: 4
    - text: 耶和華諭我曰、人子歟、我論耶和華室之禮儀法度、所告爾者、爾其注意、目視耳聽、細察殿宇之入處、及聖所之出處、
      verse: 5
    - text: 告悖逆之以色列家云、主耶和華曰、以色列家乎、爾所行可惡之事、可謂足矣、
      verse: 6
    - text: 爾獻餅脂血時、導心身未受割之外人、入我聖地、汚我室、背我約、以增爾可惡之事、
      verse: 7
    - text: 不守我聖物、乃立人代爾供我聖地之役事、
      verse: 8
    - text: 主耶和華曰、心身未受割、居於以色列族中之外人、不得入我聖地、
      verse: 9
    - text: 昔以色列族迷途時、有利未人遠我、從事偶像、必負其罪、
      verse: 10
    - text: 猶可在我聖地供役、守室之門、爲民宰燔祭與他祭之牲、立於其前、以供役事、
      verse: 11
    - text: 旣在偶像前、爲民供役、爲以色列家之窒礙、陷之於罪、故我舉手而言、彼必負其罪、主耶和華言之矣、
      verse: 12
    - text: 彼不得詣我前、供祭司之職、亦不得近我至聖之物、必因所行可惡之事、而負其辱、
      verse: 13
    - text: 然我立之守室、供諸役事於其中、○
      verse: 14
    - text: 主耶和華曰、昔以色列族迷途離我時、利未人祭司、撒督之裔、尚守我聖所者、可近而奉事我、侍立我前、獻脂與血於我、
      verse: 15
    - text: 入我聖所、近我几前、而奉事我、供諸役事、
      verse: 16
    - text: 彼入內院之門、必衣枲衣、在內院門及室、供職之時、勿衣羊毛、
      verse: 17
    - text: 首戴枲巾、腰著枲褲、致汗之衣、俱勿服之、
      verse: 18
    - text: 出至外院、以見民衆、必解供職之衣、置於聖屋、易以他衣、免以聖服俾民成聖、
      verse: 19
    - text: 勿薙首、勿長髮、惟修以剪、
      verse: 20
    - text: 祭司入內院時、不可飲酒、
      verse: 21
    - text: 勿娶嫠婦棄婦、第娶以色列家之處女、或他祭司之嫠婦、
      verse: 22
    - text: 當教我民區別聖與不聖、潔與不潔、
      verse: 23
    - text: 有訟事必審鞫、按我律而斷之、在我諸節期、必守我法律典章、亦守我安息日爲聖、
      verse: 24
    - text: 勿近尸、致自玷、惟爲父母、子女兄弟、未嫁之姊妹、則可自玷、
      verse: 25
    - text: 成潔之後、當計七日、
      verse: 26
    - text: 入內院、詣聖所、以供役事之日、必獻其贖罪祭、主耶和華言之矣、
      verse: 27
    - text: 祭司必有其業、卽我是也、勿在以色列中與之業、我爲其業也、
      verse: 28
    - text: 素祭補過祭贖罪祭、彼可得而食之、以色列中所獻之物、悉歸祭司、
      verse: 29
    - text: 凡初熟之實、及所獻之舉祭、悉歸祭司、初熟之麥屑、亦予祭司、俾福臨於爾家、
      verse: 30
    - text: 凡自斃與攫裂之物、或禽或獸、祭司不可食之、
      verse: 31
  - chapter: 45
    verses:
    - text: 爾曹掣籤分地爲業、當獻一區於耶和華、以爲聖地、長二萬五千肘、廣一萬肘、其界四周、俱爲聖地、
      verse: 1
    - text: 其中復別一區、以爲聖所、長五百肘、廣五百肘、其式維方、其外四周五十肘、以爲隙地、
      verse: 2
    - text: 於斯聖地、復量一區、長二萬五千肘、廣一萬肘、其中必有聖所、乃爲至聖、
      verse: 3
    - text: 此乃斯土之聖地、必歸於供役聖所、近前奉事耶和華之祭司、以爲第宅及聖所之聖地、
      verse: 4
    - text: 其一區、長二萬五千肘、廣一萬肘、必歸於殿中供役之利未人爲業、建邑以居、
      verse: 5
    - text: 所獻聖地之旁、當定一區、廣五千肘、長二萬五千肘、以建邑、歸於以色列全家、
      verse: 6
    - text: 於所獻之聖地、及建邑之地、左右相向之處、必歸於君、西至國之西界、東至國之東界、長與聖地東西之界同、
      verse: 7
    - text: 以色列中爲君者、可得斯地爲畿、免其復虐我民、餘地則予以色列家、循其支派、○
      verse: 8
    - text: 主耶和華曰、以色列君乎、斯已足矣、強暴苛虐、爾其去之、秉公行義、勿復佔據民業、主耶和華言之矣、
      verse: 9
    - text: 當有公權、公伊法、公罷特、
      verse: 10
    - text: 伊法罷特、其量必均、伊法罷特、皆容賀梅爾十分之一、俱以賀梅爾爲準、
      verse: 11
    - text: 二十季拉爲一舍客勒、五爲五、十爲十、五十舍客勒爲一彌那、
      verse: 12
    - text: 所當獻之禮物如左、小麥一賀梅爾中、當獻伊法六分之一、麰麥一賀梅爾中、亦獻伊法六分之一、
      verse: 13
    - text: 油之定數、一歌珥卽一賀梅爾中、當獻罷特十分之一、蓋一賀梅爾爲十罷特、
      verse: 14
    - text: 在以色列潤澤之草場、二百羔中、獻一以爲素祭燔祭、及酬恩祭、爲民贖罪、主耶和華言之矣、
      verse: 15
    - text: 斯土衆民、各當以此禮物、奉於以色列君、
      verse: 16
    - text: 其君之職、乃於節期月朔安息日、及以色列家諸節期、獻燔祭素祭及灌祭、必備贖罪祭、素祭、燔祭、酬恩祭、爲以色列家贖罪、○
      verse: 17
    - text: 主耶和華曰、正月朔、必取無疵之牡犢一、以潔聖所、
      verse: 18
    - text: 祭司取贖罪祭牲之血、釁室之門橛、壇邊之四隅、及內院之門橛、
      verse: 19
    - text: 七月朔、當爲誤犯罪、及無知而犯者、亦行此禮、以潔斯室、
      verse: 20
    - text: 正月十四日、當守逾越節、七日爲節期、食無酵餅、
      verse: 21
    - text: 是日君必爲己及斯土之民、備牡犢一、爲贖罪祭、
      verse: 22
    - text: 歷節期之七日、爲耶和華日備無疵之牡犢七、牡綿羊七、以爲燔祭、亦必日備牡山羊一、爲贖罪祭、
      verse: 23
    - text: 亦爲各牡犢、各牡綿羊、備麪一伊法、每麪一伊法、加油一欣、以爲素祭、
      verse: 24
    - text: 七月望、守節期歷七日、亦當如是而行、俱循贖罪祭、燔祭、素祭、及油之數、
      verse: 25
  - chapter: 46
    verses:
    - text: 主耶和華曰、內院東向之門、六日間操作時、必閉之、惟安息日及月朔、必啟之、
      verse: 1
    - text: 君入、必由外門之廊、立於門柱之側、祭司爲備燔祭酬恩祭、君拜於門閾、然後出、而門不閉、至於日暮、
      verse: 2
    - text: 斯土之民、於安息日月朔、必在是門闕、崇拜於耶和華前、
      verse: 3
    - text: 安息日、君所獻於耶和華之燔祭、乃無疵之綿羊羔六、牡綿羊一、
      verse: 4
    - text: 亦備素祭、爲牡綿羊麪一伊法、爲羔羊各隨其力、每麪一伊法、加油一欣、
      verse: 5
    - text: 月朔所獻者、乃無疵之牡犢一、及綿羊羔六、牡綿羊一、皆無疵者、
      verse: 6
    - text: 亦備素祭、爲牡犢麪一伊法、爲牡綿羊麪一伊法、爲羔羊各隨其力、每麪一伊法、加油一欣、
      verse: 7
    - text: 君入、必由門廊之道、出亦由之、
      verse: 8
    - text: 斯土之民、於諸節期、詣耶和華前時、凡由北門入而崇拜者、必由南門而出、由南門而入者、必由北門而出、不可返於所入之門、必直前而出焉、
      verse: 9
    - text: 民入、君亦於其中而入、民出、君亦偕之、
      verse: 10
    - text: 大會節期之素祭、爲牡犢麪一伊法、爲牡綿羊麪一伊法、爲羔羊各隨其力、每麪一伊法、加油一欣、
      verse: 11
    - text: 如君願備燔祭、或酬恩祭、爲樂獻之祭、奉於耶和華、必爲之啟東向之門、獻其燔祭、或酬恩祭、如安息日然、旣出、則閉其門、
      verse: 12
    - text: 日備一歲無疵之羔、以爲燔祭、奉於耶和華、每晨備之、
      verse: 13
    - text: 每晨必備素祭、麪一伊法六分之一、油一欣三分之一和之、以爲耶和華之素祭、循其常例、
      verse: 14
    - text: 每晨必備羔羊、素祭及油、爲恆獻之燔祭、○
      verse: 15
    - text: 主耶和華曰、如君錫物於子、則爲子有、以爲恆業、
      verse: 16
    - text: 若以產業錫於臣僕、則爲彼有、越屆豁免之年、乃歸於君、惟君之業、必歸於子、
      verse: 17
    - text: 君欲錫土於子、必取畿輔予之、勿逐民出其業、免我民失業而星散、○
      verse: 18
    - text: 其人導我、由門旁之道而入、詣祭司北向之聖室、見其西有一所、
      verse: 19
    - text: 遂告我曰、此乃祭司烹補過祭、贖罪祭、及炙素祭之所、免其攜至外院、俾民成聖、
      verse: 20
    - text: 復導我入外院、使我經行院之四隅、見每隅有院、
      verse: 21
    - text: 院之四隅、各有環牆之院、長四十肘、廣三十肘、四院之度維一、
      verse: 22
    - text: 小院四周有廊、其下遍有烹飪之所、
      verse: 23
    - text: 其人告我云、斯乃烹飪之室、庶民所獻祭牲、室中供役者、必烹之於此、
      verse: 24
  - chapter: 47
    verses:
    - text: 其人導我返至室門、其室東向、門閾之下、有水湧出、流於東方、由室右及壇南而下、
      verse: 1
    - text: 遂導我自北門而出、由向東之道、折至外門、見水出於右、
      verse: 2
    - text: 其人執繩、向東而出、量千肘、使我涉之、其水沒踝、
      verse: 3
    - text: 又量千肘、使我涉之、其水沒膝、再量千肘、使我涉之、其水沒腰、
      verse: 4
    - text: 又量千肘、其水成河、我不得涉、蓋水泛濫、可泳而不可涉矣、
      verse: 5
    - text: 遂謂我曰、人子歟、爾見此乎、乃導我返於河濱、
      verse: 6
    - text: 旣返、則見河濱左右、林木繁多、
      verse: 7
    - text: 其人謂我曰、此水流於東方、下至亞拉巴、而入於海、旣入於海、海水變甘、
      verse: 8
    - text: 此河所至之地、諸動物必得滋生、鱗族繁衍、斯水旣至、海水變甘、所至之處、百物生焉、
      verse: 9
    - text: 漁人必立河濱、自隱基底至隱以革蓮、爲張網之所、其中之魚、種類俱備、厥數繁多、若大海之魚然、
      verse: 10
    - text: 惟其淤地水澤、水不變甘、留爲斥鹵、
      verse: 11
    - text: 河濱左右、生長各樹、其實可餐、其葉不凋、其果不斷、因水出於聖所、月結新實、果可爲食、葉可醫疾、○
      verse: 12
    - text: 主耶和華曰、爾分斯土爲業、循以色列十二支派、其界如左、約瑟必得二區、
      verse: 13
    - text: 昔我舉手而言、以斯土錫爾列祖、爾必共分、得之爲業、
      verse: 14
    - text: 斯土北界、自大海、沿希特倫、至西達達境、
      verse: 15
    - text: 哈馬比羅他與西伯蓮、西伯蓮在大馬色哈馬二界之間、及浩蘭旁之哈撒哈提干、
      verse: 16
    - text: 自海至大馬色界之哈薩以難、北以哈馬爲界、此爲北界、
      verse: 17
    - text: 東界在浩蘭及大馬色基列、與以色列地之間、乃約但河、自北界至東海量之、此爲東界、
      verse: 18
    - text: 南界自他瑪至米利巴加低斯水、迄埃及溪、延及大海、此爲南界、
      verse: 19
    - text: 西界大海、自南界至哈馬道、此爲西界、
      verse: 20
    - text: 當以斯土、循以色列支派而分之、
      verse: 21
    - text: 掣籤分地與爾、及旅爾中而生子之外人、斯人爾必視如以色列本族、彼必於以色列支派中、與爾共得地爲業、
      verse: 22
    - text: 外人旅於何支派中、爾必於彼以業給之、主耶和華言之矣、
      verse: 23
  - chapter: 48
    verses:
    - text: 支派之名如左、在北界、由希特倫至哈馬道、延及大馬色界之哈薩以難、北向至於哈馬、自東至西、爲但所得之區、
      verse: 1
    - text: 附但之界、自東至西、爲亞設所得之區、
      verse: 2
    - text: 附亞設之界、自東至西、爲拿弗他利所得之區、
      verse: 3
    - text: 附拿弗他利之界、自東至西、爲瑪拿西所得之區、
      verse: 4
    - text: 附瑪拿西之界、自東至西、爲以法蓮所得之區、
      verse: 5
    - text: 附以法蓮之界、自東至西、爲流便所得之區、
      verse: 6
    - text: 附流便之界、自東至西、爲猶大所得之區、
      verse: 7
    - text: 附猶大之界、自東至西、爲爾所獻之地、廣二萬五千肘、自東至西、長如他區之一、聖所必在其中、
      verse: 8
    - text: 爾所獻於耶和華之地、必長二萬五千肘、廣一萬肘、
      verse: 9
    - text: 所獻之聖地、必歸於祭司、北向長二萬五千肘、東向廣一萬肘、西向廣一萬肘、南向長二萬五千肘、耶和華之聖所、必在其中、
      verse: 10
    - text: 斯地歸於撒督之裔、區別爲祭司、供我職事者、昔以色列族迷途時、彼不若利未人之迷罔、
      verse: 11
    - text: 故附利未之界、所獻之地、必歸於彼、以爲至聖之區、
      verse: 12
    - text: 附祭司之地、利未人必得一區、長二萬五千肘、廣一萬肘、
      verse: 13
    - text: 此區歸於耶和華爲聖、利未人不可鬻之、不可易之、其土產之初實、不可歸於他人、
      verse: 14
    - text: 附此二萬五千肘之區、所餘一區、廣五千肘、以爲俗地、建邑築室、亦爲郊野、邑在其中、
      verse: 15
    - text: 其度如左、東西四千五百肘、南北四千五百肘、
      verse: 16
    - text: 邑郊、東西二百五十肘、南北二百五十肘、
      verse: 17
    - text: 附於所獻聖地、其餘之區、東一萬肘、西一萬肘、與聖地相等、其土所產、歸於邑中供役者爲食、
      verse: 18
    - text: 以色列支派、於邑中供役者、必耕種其地、
      verse: 19
    - text: 所獻之聖地、與建邑之地、其式維方、長二萬五千肘、廣二萬五千肘、○
      verse: 20
    - text: 聖地與邑地、左右餘地、東二萬五千肘、西二萬五千肘、與聖地相等、必歸於君、聖地聖室、必在其中、
      verse: 21
    - text: 猶大便雅憫二界間之地、除利未人之區及邑地外、咸歸於君、○
      verse: 22
    - text: 其餘支派、自東至西、爲便雅憫所得之區、
      verse: 23
    - text: 附便雅憫之界、自東至西、爲西緬所得之區、
      verse: 24
    - text: 附西緬之界、自東至西、爲以薩迦所得之區、
      verse: 25
    - text: 附以薩迦之界、自東至西、爲西布倫所得之區、
      verse: 26
    - text: 附西布倫之界、自東至西、爲迦得所得之區、
      verse: 27
    - text: 迦得之南界、自他瑪至米利巴加低斯水、迄埃及溪、延及大海、
      verse: 28
    - text: 爾當掣籤、分於以色列支派爲業之地、其所得之區卽此、主耶和華言之矣、○
      verse: 29
    - text: 邑之四方及門如左、北方四千五百肘、
      verse: 30
    - text: 邑門依以色列支派之名名之、北向有三門、一流便門、一猶大門、一利未門、
      verse: 31
    - text: 東方四千五百肘、有三門、一約瑟門、一便雅憫門、一但門、
      verse: 32
    - text: 南方四千五百肘、有三門、一西緬門、一以薩迦門、一西布倫門、
      verse: 33
    - text: 西方四千五百肘、有三門、一迦得門、一亞設門、一拿弗他利門、
      verse: 34
    - text: 邑之四周、共計一萬八千肘、是日以後、邑名曰耶和華在此、
      verse: 35
  name: Ezekiel
- chapters:
  - chapter: 1
    verses:
    - text: 猶大王約雅敬三年、巴比倫王尼布甲尼撒、至耶路撒冷圍之、
      verse: 1
    - text: 主以猶大王約雅敬、及上帝室之器一分、付於其手、攜器至示拿地、入於其神之廟、置於其神之庫、
      verse: 2
    - text: 王諭宦官長亞施毘拿、以以色列宗室、及顯者中數人、攜之而至、
      verse: 3
    - text: 卽少年無疵、美姿容、嫻智慧、具知識、明格致、可侍於王宮者、教以迦勒底人之學術語言、
      verse: 4
    - text: 王命日以己所用之膳、所飲之酒頒之、養之三年、屆期侍於王前、
      verse: 5
    - text: 中有猶大人但以理、哈拿尼雅、米沙利、亞撒利雅、
      verse: 6
    - text: 宦官長易其名、稱但以理曰伯提沙撒、稱哈拿尼雅曰沙得拉、稱米沙利曰米煞、稱亞撒利雅曰亞伯尼歌、
      verse: 7
    - text: 惟但以理立志、不以王膳與酒自汚、遂求宦官長免其受汚、
      verse: 8
    - text: 上帝使但以理蒙恩惠憐恤於宦官長、
      verse: 9
    - text: 宦官長謂但以理曰、我畏我主我王、旣定爾之飲食、何可見爾形容憔悴、不及爾同年少者乎、若然、則於王前、使我莫保首領、
      verse: 10
    - text: 宦官長委保傅、監理但以理、哈拿尼雅、米沙利、亞撒利雅、
      verse: 11
    - text: 但以理謂之曰、請試爾僕、飯蔬飲水十日、
      verse: 12
    - text: 後觀我容、及食王膳少者之容、依爾所見而待爾僕、
      verse: 13
    - text: 乃允斯事、試之十日、
      verse: 14
    - text: 越十日、見其容、較食王膳少者、尤美而豐、
      verse: 15
    - text: 保傅乃去所頒之膳與酒、食以菜蔬、
      verse: 16
    - text: 此四少者、上帝賜以知識聰睿、精於文字學術、但以理洞悉諸啟示及夢兆、
      verse: 17
    - text: 屆王所定少者入覲之期、宦官長引之見尼布甲尼撒、
      verse: 18
    - text: 王與之言、見其中無及但以理、哈拿尼雅、米沙利、亞撒利雅者、遂侍於王前、
      verse: 19
    - text: 王於所詢智慧明哲之事、見其愈於舉國之巫人術士十倍、
      verse: 20
    - text: 但以理在彼、至古列王元年、
      verse: 21
  - chapter: 2
    verses:
    - text: 尼布甲尼撒二年、王得夢、心煩不得寢、
      verse: 1
    - text: 乃召巫人、術士卜筮、及迦勒底人咸至、爲王說夢、衆入、立於王前、
      verse: 2
    - text: 王謂之曰、我得夢、中心煩擾、欲知夢兆維何、
      verse: 3
    - text: 迦勒底人以亞蘭方言奏王曰、願王萬歲、請以夢告僕、我則解之、
      verse: 4
    - text: 王曰、我命已出、如爾不以夢、及其解告我、必解爾體、使爾室爲糞場、
      verse: 5
    - text: 如以夢及其解告我、則必自我而獲品物、賞賚、及大尊榮、故當以夢及其解告我、
      verse: 6
    - text: 彼復奏王曰、請以夢告僕、我則解之、
      verse: 7
    - text: 王曰、我確知爾欲延其時、因知我命已出、
      verse: 8
    - text: 如爾不以夢告我、祇以一法懲爾、因爾設誑言妄語告我、以待其時變易、爾其以夢告我、則知爾能解之、
      verse: 9
    - text: 迦勒底人對曰、王之事、天下無能示之、從未有君王、主治者、掌權者、以此詰巫人術士、及迦勒底人者、
      verse: 10
    - text: 王所詰者罕矣、除不居於形軀之神外、無能告王、
      verse: 11
    - text: 王因之怒、忿甚、命殲巴比倫諸哲士、
      verse: 12
    - text: 王命出、將誅哲士、則索但以理、及其同儕、欲殺之、
      verse: 13
    - text: 王之侍衞長亞畧出、欲殺巴比倫諸哲士、但以理以聰明審愼與之言、
      verse: 14
    - text: 曰、王命何若是嚴急哉、亞畧以情告之、
      verse: 15
    - text: 但以理入覲、求王寬限、爲王解之、○
      verse: 16
    - text: 但以理歸、以告同儕哈拿尼雅、米沙利、亞撒利雅、
      verse: 17
    - text: 請其爲此祕奧、求天上上帝矜憫、免但以理及其同儕、與其餘之巴比倫哲士偕亡、
      verse: 18
    - text: 於夜間異象中、此祕奧顯示於但以理、但以理遂稱頌天上上帝、
      verse: 19
    - text: 曰、智慧能力悉屬上帝、願其名受頌美、永世靡曁、
      verse: 20
    - text: 彼變更時日、廢立君王、以智賜哲士、以識賜達人、
      verse: 21
    - text: 顯示隱微深奧之事、洞悉暗中所有、光與之偕、
      verse: 22
    - text: 我列祖之上帝歟、我稱謝頌美爾、錫我智能、以我儕之所求示我、俾知王事、
      verse: 23
    - text: 但以理入、見王所命殲巴比倫哲士之亞畧曰、勿殲巴比倫哲士、引我覲王、我必爲王解之、○
      verse: 24
    - text: 亞畧急引但以理入覲王、奏曰、於猶大俘囚中、我得一人、彼將爲王解之、
      verse: 25
    - text: 王謂稱伯提沙撒之但以理曰、我所得之夢與其解、爾能告我乎、
      verse: 26
    - text: 但以理對曰、王所問之祕奧、哲士術士、巫人卜筮、不能告王、
      verse: 27
    - text: 惟在天有上帝、顯示祕奧、彼以末日必有之事、示尼布甲尼撒王、王在牀所得之夢、及所見之異象乃此、
      verse: 28
    - text: 王在牀時、思未來之事、今顯示祕奧者、以必有之事示爾、
      verse: 29
    - text: 此祕奧顯示於我、非因我有智慧、逾於衆生、乃以夢兆告王、俾知心之所思、
      verse: 30
    - text: 王見巨像、其形雄偉、輝煌特甚、立於王前、其狀可懼、
      verse: 31
    - text: 像首爲精金、胸臂爲銀、腹股爲銅、
      verse: 32
    - text: 其脛爲鐵、其足半鐵半泥、
      verse: 33
    - text: 王視之、見一石、非人手所鑿、擊厥像半鐵半泥之足而碎之、
      verse: 34
    - text: 於是鐵泥銅銀與金俱碎、如夏日禾場之粃糠、爲風飄揚、無從尋覓、擊像之石、成爲大山、遍盈天下、
      verse: 35
    - text: 所夢若是、我今爲王解之、
      verse: 36
    - text: 王歟、爾爲諸王之王、天上上帝以國以權、以能以榮賜爾、
      verse: 37
    - text: 凡有居民之處、野獸飛鳥、悉付爾手、俾爾治之、金首卽爾也、
      verse: 38
    - text: 爾後將有一國興起、亞於爾國、又有其三之國若銅、統轄天下、
      verse: 39
    - text: 復有其四之國、堅剛似鐵、夫鐵能服百物而碎之、此國亦必行破壞如鐵然、
      verse: 40
    - text: 爾見其足與趾、半爲陶人之泥、半爲鐵者、其國必分、爾見鐵雜於泥、其國必有力如鐵然、
      verse: 41
    - text: 其趾半鐵半泥、其國亦半強半弱、
      verse: 42
    - text: 爾見鐵雜於泥、其民必與異族混雜、惟彼此不相洽、如鐵不與泥合然、
      verse: 43
    - text: 當彼列王時、天上上帝必立一國、永不見滅、其權不歸他族、將毀前之諸國、而盡滅之、其國恆存弗替、
      verse: 44
    - text: 爾見有石、自山鑿出、非由人手、擊碎鐵銅泥銀及金、斯乃惟皇上帝以未來之事示王、其夢實眞、所解誠確、
      verse: 45
    - text: 尼布甲尼撒王遂面伏於地、拜但以理、命以禮物香品奉之、
      verse: 46
    - text: 王語但以理曰、爾之上帝、誠爲諸神之上帝、諸王之主、顯示祕奧、使爾知此秘奧、
      verse: 47
    - text: 王乃使但以理爲大、加以重賚、立之治巴比倫全州、爲巴比倫哲士之長、
      verse: 48
    - text: 但以理求於王、王乃立沙得拉米煞亞伯尼歌、分理巴比倫州事、惟但以理侍於御門、
      verse: 49
  - chapter: 3
    verses:
    - text: 尼布甲尼撒王製金像、高六十肘、廣六肘、立於巴比倫州杜拉平原、
      verse: 1
    - text: 遣使召諸方伯、大臣牧伯、刑官庫司、議士士師、及諸州牧咸至、爲尼布甲尼撒王所立之像、行敬奉之禮、
      verse: 2
    - text: 於是方伯、大臣牧伯、刑官庫司、議士士師、及諸州牧咸集、爲尼布甲尼撒王所立之像、行敬奉之禮、俱立於像前、
      verse: 3
    - text: 遒人大聲呼曰、諸民諸國、諸方言者、今命爾曹、
      verse: 4
    - text: 爾於何時、聞角簫琵琶琴瑟笙、及各樂器之音、卽當伏拜尼布甲尼撒王所立之金像、
      verse: 5
    - text: 凡不伏拜者、卽時投於烈火之爐、
      verse: 6
    - text: 諸民聞角簫琵琶琴瑟、及各樂器之音時、諸民諸國、諸方言者、遂伏拜尼布甲尼撒王所立之金像、
      verse: 7
    - text: 時、有迦勒底數人、進前控猶大人、
      verse: 8
    - text: 奏尼布甲尼撒王曰、願王萬歲、
      verse: 9
    - text: 王歟、爾曾頒詔、凡聞角簫琵琶琴瑟笙、及各樂器之音、當伏拜金像、
      verse: 10
    - text: 凡不伏拜者、必投於烈火之爐、
      verse: 11
    - text: 有猶大數人、沙得拉、米煞、亞伯尼歌、乃王所立、以理巴比倫州事者、王歟、斯人不尊重爾、不事爾神、不拜爾所立之金像、
      verse: 12
    - text: 尼布甲尼撒怒、忿甚、命攜沙得拉米煞亞伯尼歌至、遂攜之至於王前、
      verse: 13
    - text: 尼布甲尼撒謂之曰、沙得拉、米煞、亞伯尼歌、爾曹不事我神、不拜我所立之金像、乃故意乎、
      verse: 14
    - text: 今爾聞角簫琵琶琴瑟笙、及各樂器之音、願伏拜我所製之像、則可、若不拜之、必卽時投於烈火之爐、何神能拯爾於我手耶、
      verse: 15
    - text: 沙得拉米煞亞伯尼歌對曰、尼布甲尼撒歟、斯事、我儕無庸答爾、
      verse: 16
    - text: 果爾、我所事之上帝、能拯我於烈火之爐、亦必拯我於爾手、
      verse: 17
    - text: 卽不然、王當知我決不事爾神、不拜爾所立之金像、
      verse: 18
    - text: 尼布甲尼撒怒甚、向沙得拉米煞亞伯尼歌變色、命爇其爐、烈較尋常七倍、
      verse: 19
    - text: 亦命軍中壯士數人、縛沙得拉米煞亞伯尼歌、投諸烈火之爐、
      verse: 20
    - text: 三人被縛、仍衣褲袍與褻服、及他衣、投於烈火之爐、
      verse: 21
    - text: 因王命孔亟、其爐甚熱、投沙得拉米煞亞伯尼歌之人、俱爲火燄所斃、
      verse: 22
    - text: 沙得拉米煞亞伯尼歌三人被縛、墮於烈火之爐、
      verse: 23
    - text: 時、尼布甲尼撒王駭異、急起、謂議士曰、我所縛而投於火者、非三人乎、對曰、王歟、是也、
      verse: 24
    - text: 王曰、我見四人、不縛不傷、遊於火中、其四者之貌、有若神子、
      verse: 25
    - text: 尼布甲尼撒近烈火之爐門曰、至上上帝之僕、沙得拉米煞亞伯尼歌歟、其出而前、三人卽自火中出、
      verse: 26
    - text: 方伯大臣牧伯、及王之議士咸集、見此三人、火不能傷其身、首髮不焦、衣服不變、火燎之臭、亦未及之、
      verse: 27
    - text: 尼布甲尼撒曰、沙得拉米煞亞伯尼歌之上帝、宜頌美焉、遣其使救賴之之僕、彼背王命、自舍其身、於其上帝外、不事他神、而崇拜之、
      verse: 28
    - text: 我今頒詔、各民各國、各方言者、凡謗沙得拉米煞亞伯尼歌之上帝、必解其體、使其室爲糞場、蓋無他神能行拯救若是、
      verse: 29
    - text: 王遂陞沙得拉米煞亞伯尼歌於巴比倫州、
      verse: 30
  - chapter: 4
    verses:
    - text: 尼布甲尼撒王詔天下諸民諸國、諸方言者曰、願爾平康增益、
      verse: 1
    - text: 至上上帝於我所行之神蹟奇事、我以宣之爲善、
      verse: 2
    - text: 大哉其神蹟、偉哉其奇事、其國永存、其權歷世弗替、○
      verse: 3
    - text: 我尼布甲尼撒安居於我室、暢遂於我宮、
      verse: 4
    - text: 爰得一夢、令我畏懼、在牀所思、曁所得之異象、使我煩擾、
      verse: 5
    - text: 乃命引巴比倫哲士、咸詣我前、爲我解夢、
      verse: 6
    - text: 於是巫人術士、迦勒底人、卜筮皆至、我告以夢、彼未爲我解之、
      verse: 7
    - text: 終有但以理、依我神之名、稱曰伯提沙撒、爲聖神之靈所感者、至於我前、我以夢告之曰、
      verse: 8
    - text: 巫師長伯提沙撒歟、我知聖神之靈寓於爾中、祕奧無足難爾、其告我所得之夢象、爲我解之、
      verse: 9
    - text: 我在牀所得之異象若是、見有一樹、植於地中、其榦高甚、
      verse: 10
    - text: 其樹生長堅剛、高凌霄漢、四極見之、
      verse: 11
    - text: 其葉秀茂、厥果繁多、足供衆生、野獸伏於其蔭、飛鳥棲於其枝、凡有血氣者、由之得食、
      verse: 12
    - text: 我在牀所得之異象、見一儆醒之聖使、自天而降、
      verse: 13
    - text: 大聲呼曰、伐其樹、斫其枝、搖落其葉、播散其果、使獸離其下、使鳥去其枝、
      verse: 14
    - text: 惟留其根於地、在田野青草之間、束以銅鐵之索、溼以天露、俾與野獸共囓地草、
      verse: 15
    - text: 變其人心、予以獸心、歷至七期、
      verse: 16
    - text: 此乃儆醒者所定、聖使所命、使生民咸知至上者治世人之國、隨意畀人、立人間之至卑者主之、
      verse: 17
    - text: 我尼布甲尼撒王所得之夢卽此、伯提沙撒歟、爾其解之、我國中諸哲士、不能爲我解、惟爾能之、蓋聖神之靈寓於爾中也、○
      verse: 18
    - text: 稱伯提沙撒之但以理、愕然頃之、中心煩擾、王曰、伯提沙撒歟、勿以夢及其解煩擾、伯提沙撒對曰、我主歟、願此夢應於憾爾者、其解應於爾敵、
      verse: 19
    - text: 爾所見之樹、生長堅剛、高凌霄漢、四極見之、
      verse: 20
    - text: 其葉秀茂、厥果繁多、足供衆生、野獸伏於其下、飛鳥棲於其枝、
      verse: 21
    - text: 王歟、生長堅剛者爾也、爾之高大、凌乎霄漢、爾之權勢、及於地極、
      verse: 22
    - text: 王見儆醒之聖使、自天而降曰、伐其樹而毀之、惟留其根於地、在田野青草之間、束以銅鐵之索、溼以天露、俾與野獸共囓乎草、歷至七期、
      verse: 23
    - text: 王歟、其解若是、至上者所命定、臨於我主我王、
      verse: 24
    - text: 爾將被逐、離乎人羣、與野獸同居、囓草如牛、爲天露所濡、歷至七期、迨爾知至上者治世人之國、隨意畀人、
      verse: 25
    - text: 旣命留樹之根、乃謂迨爾知天操其權、則爾國復歸於爾、
      verse: 26
    - text: 王歟、請納我諫、去過而行義、絕惡而恤困、庶可延長綏安、
      verse: 27
    - text: 凡此皆應於尼布甲尼撒王、
      verse: 28
    - text: 越十二月、王遊於巴比倫王宮、
      verse: 29
    - text: 曰、此非大巴比倫、我以大能大力建爲王都、彰我威榮乎、
      verse: 30
    - text: 言未竟、自天有聲曰、尼布甲尼撒王歟、有言告爾、國位已離爾矣、
      verse: 31
    - text: 爾將被逐、離乎人羣、與野獸同居、囓草如牛、歷至七期、迨爾知至上者治世人之國、隨意畀人、
      verse: 32
    - text: 斯言卽時驗於尼布甲尼撒、被逐離乎人羣、囓草如牛、身爲天露所濡、迨及髮長若鷹毛、甲長若鳥爪、
      verse: 33
    - text: 厥期旣盡、我尼布甲尼撒舉目望天、靈性遂復、乃稱謝至上者、頌美尊崇永生者、其權永存、其國歷世弗替、
      verse: 34
    - text: 地上居民、悉若無有、彼於天上軍旅、地上億兆、隨意而行、無能阻其手、或詰之曰、爾何爲者、
      verse: 35
    - text: 是時我靈性已復、我仍得威嚴光輝、致國獲榮、我之議士大臣、再朝覲我、我復堅立於國位、威勢增益於我躬、
      verse: 36
    - text: 今我尼布甲尼撒、頌美稱揚尊崇天上之王、其所行者、悉爲眞實、其道公義、惟驕泰而行者、則降而卑之、
      verse: 37
  - chapter: 5
    verses:
    - text: 伯沙撒王爲其大臣千人、設具盛筵、對之飲酒、
      verse: 1
    - text: 伯沙撒暢飲之際、命取其父尼布甲尼撒自耶路撒冷殿中、所取之金銀器皿、王及大臣后妃、以之而飲、
      verse: 2
    - text: 遂取自耶路撒冷上帝殿中、所取之金器至、王及大臣后妃、以之而飲、
      verse: 3
    - text: 彼衆飲酒、頌讚金銀銅鐵木石之神、
      verse: 4
    - text: 維時、有人手之指顯見、書文於王宮粉壁、燈臺相對之處、王見書文之手、
      verse: 5
    - text: 王變乎色、中心煩擾、腰骨脫節、兩膝相觸、
      verse: 6
    - text: 乃大聲而呼、命召術士、迦勒底人、卜筮咸入、王告巴比倫哲士曰、讀斯文爲我解之者、必身衣絳袍、項垂金索、治國職居其三、
      verse: 7
    - text: 王之哲士咸入、而莫能讀其文、爲王解之、
      verse: 8
    - text: 伯沙撒王憂甚而色變、大臣猶豫、
      verse: 9
    - text: 太后因王與大臣所言、乃入宴室曰、願王萬歲、勿中懷煩擾、而變乎色、
      verse: 10
    - text: 爾國中有一人焉、聖神之靈寓於其中、爾父之時、見其通明、聰睿、智慧、若神之智、爾父尼布甲尼撒王、立之爲巫人術士、迦勒底人、卜筮之長、
      verse: 11
    - text: 其名但以理、王稱之爲伯提沙撒、心性佳妙、有智慧聰睿、且能解夢兆、明隱語、釋祕奧、今召之至、彼必解之、○
      verse: 12
    - text: 但以理被引詣王、王謂之曰、昔我王父自猶大所虜之猶大俘囚、爾卽其中之但以理乎、
      verse: 13
    - text: 我聞神明之靈寓於爾中、具有通明聰睿、美妙之智慧、
      verse: 14
    - text: 今諸哲士術士、引至我前、使讀斯文、爲我解之、而不能解、
      verse: 15
    - text: 我聞爾善解、而釋祕奧、爾果能讀斯文、爲我解之、必身衣絳袍、項垂金索、治國職居其三、
      verse: 16
    - text: 但以理對曰、爾饋可反於己、爾賚可錫他人、雖然、我必爲王讀斯文而解之、
      verse: 17
    - text: 王歟、至上上帝以國位大權、尊榮威嚴、錫爾父尼布甲尼撒、
      verse: 18
    - text: 因上帝所賜之大權、諸民諸國、諸方言者、咸戰慄畏懼於其前、生殺升降、隨其所欲、
      verse: 19
    - text: 惟其心驕傲、其性剛愎、泰然而行、乃黜其王位、奪其尊榮、
      verse: 20
    - text: 被逐離乎人羣、心變如獸、與野驢同居、囓草如牛、身爲天露所濡、迨知至上上帝治世人之國、隨意立人主之、
      verse: 21
    - text: 伯沙撒歟、爾乃其子、雖知此事、而心不自卑、
      verse: 22
    - text: 惟自高而抗天上之主、取其室中之器、至於爾前、爾與大臣后妃、用以飲酒、頌美金銀銅鐵木石之神、卽無見無聞無知者、至於掌爾氣息、定爾道途之上帝、則不尊榮之、
      verse: 23
    - text: 故上帝使手出於其前、而書此文、
      verse: 24
    - text: 其文曰、彌尼、彌尼、提客勒、烏法珥新、
      verse: 25
    - text: 其解曰、彌尼者、上帝數爾國祚、使之永終也、
      verse: 26
    - text: 提客勒者、爾衡於權、而見虧缺也、
      verse: 27
    - text: 毘勒斯者、爾國分裂、畀於瑪代波斯人也、
      verse: 28
    - text: 伯沙撒遂命以絳袍衣但以理、以金索垂其項、頒詔使之治國、職居其三、
      verse: 29
    - text: 是夕迦勒底王伯沙撒見殺、
      verse: 30
    - text: 瑪代人大利烏得其國、時年六十有二、
      verse: 31
  - chapter: 6
    verses:
    - text: 大利烏悅立方伯百二十人、分治全國、
      verse: 1
    - text: 更立宰輔三人、但以理居其一、俾方伯述職於其前、免王受損、
      verse: 2
    - text: 但以理心性佳妙、愈於其他宰輔、及諸方伯、王欲立之治理全國、
      verse: 3
    - text: 宰輔方伯、索但以理政事之失以訟之、惟但以理忠誠、無錯無謬、無隙可乘、
      verse: 4
    - text: 其人相語曰、除但以理遵其上帝之法而外、我儕不得其隙以訟之、
      verse: 5
    - text: 宰輔方伯咸集、詣王奏曰、願大利烏王萬歲、
      verse: 6
    - text: 國之宰輔、督臣方伯、議士牧伯會議、請降詔諭、立一禁令、三旬之內、惟王是求、此外、凡求神與人者、必投之獅洞、
      verse: 7
    - text: 請王立此禁令、簽押其文、俾不得改、循瑪代波斯人之例、不可更易、
      verse: 8
    - text: 王乃簽押、立此禁令、
      verse: 9
    - text: 但以理知王簽押此文、則歸其家、其室之牖、啟向耶路撒冷、屈膝而跪、日凡三次、禱告稱謝其上帝、同於往日、
      verse: 10
    - text: 彼衆會集、見但以理禱告祈求於其上帝前、
      verse: 11
    - text: 遂詣王、論其禁令曰、王歟、爾非簽押禁令、三旬之內、惟王是求、此外、凡求神與人者、必投之獅洞乎、王曰、誠有其事、循瑪代波斯人之例、不可更易、
      verse: 12
    - text: 衆對王曰、王歟、猶大俘囚中之但以理、不尊重爾、不遵爾所簽押之禁令、每日祈禱三次、
      verse: 13
    - text: 王聞此言、憂甚、決志救但以理、苦籌至於日沒、
      verse: 14
    - text: 彼衆會集、詣王奏曰、王歟、當知瑪代波斯人之例、凡王所立之禁令典章、不可更易、
      verse: 15
    - text: 王乃出命、則攜但以理至、投於獅洞、王謂但以理曰、爾所恆事之上帝必救爾、
      verse: 16
    - text: 遂移石於洞口、王封以己璽、又鈐以大臣之章、使處但以理之旨、不得更易、
      verse: 17
    - text: 王乃返宮、終夜禁食、徹樂於其前、亦不成寐、
      verse: 18
    - text: 翌日夙興、急往獅洞、
      verse: 19
    - text: 旣近於洞、哀聲呼但以理曰、維生上帝之僕但以理歟、爾恆事之上帝、能救爾脫於獅害乎、
      verse: 20
    - text: 但以理對曰、願王萬歲、
      verse: 21
    - text: 我之上帝遣其使箝獅口俾不傷我、以我於其前無罪、在王前亦未行不善也、
      verse: 22
    - text: 王喜甚、命取但以理出洞、遂取之出、其身毫無所傷、因信賴其上帝也、
      verse: 23
    - text: 王命旣出、遂曳訟但以理之人、及其妻孥、投於獅洞、未至洞底、獅卽攫之、盡碎其骨、○
      verse: 24
    - text: 大利烏王詔天下諸民諸國、諸方言者曰、願爾平康增益、
      verse: 25
    - text: 我今降詔、諭我全國人民、當於但以理之上帝前、戰慄畏懼、彼乃維生永存之上帝、其國永不見滅、其權至於終極、
      verse: 26
    - text: 彼施拯救、在天在地、行神蹟奇事、今救但以理脫於獅勢、
      verse: 27
    - text: 但以理於大利烏及波斯人古列在位時、俱得亨通、
      verse: 28
  - chapter: 7
    verses:
    - text: 巴比倫王伯沙撒元年、但以理得夢、在牀見異象、遂書其夢、述其大畧、
      verse: 1
    - text: 曰、我夜見異象、天之四風驟起、與大海相搏、
      verse: 2
    - text: 有四巨獸、自海而出、其狀各殊、
      verse: 3
    - text: 其一若獅、有鷹之翼、我視之、見其翼被拔、厥獸被舉而起、立以二足如人、且得畀以人心、
      verse: 4
    - text: 其次之獸若熊、半身側立、其口齒間、啣三脇骨、有謂之曰、起、吞噬多肉、
      verse: 5
    - text: 厥後、又見一獸若豹、背有四鳥翼、獸亦有四首、得賜以權、
      verse: 6
    - text: 此後於夜間異象中、我見其四之獸、可畏可懼、極強有力、亦有鐵牙甚巨、吞噬碎裂、足踐所餘、與前諸獸迥異、首有十角、
      verse: 7
    - text: 我思維其角時、見一小角生於其中、前角中之三角、爲小角所拔、小角有目若人、有口出言誇大、
      verse: 8
    - text: 我視之、見有座設立、一年高者坐焉、衣皜如雪、髮潔若純粹之羊毛、火炎其座、烈燄其輪、
      verse: 9
    - text: 火川出於其前、服役者千千、侍立者萬萬、鞫事已備、書卷悉展、
      verse: 10
    - text: 其時我因小角出言誇大、則注目而視、迨至其獸見殺、其身被毀、爲火所焚、
      verse: 11
    - text: 所餘之獸、其權被奪、惟延其生、以待時期、
      verse: 12
    - text: 我於夜間異象中、又見一人若人子者、乘天雲而來、詣年高者、被引至於其前、
      verse: 13
    - text: 乃錫以權、與榮與國、使諸民諸國、諸方言者咸事之、其權恆存弗替、其國永不見滅、○
      verse: 14
    - text: 我但以理心憂於中、所見之異象、令我煩擾、
      verse: 15
    - text: 我乃就一侍者、詢諸事之實、彼以之告我、爲我解其義曰、
      verse: 16
    - text: 此四巨獸卽四王、將出於世者、
      verse: 17
    - text: 惟至上者之聖民、必承其國、以爲己有、永世靡曁、
      verse: 18
    - text: 我欲知第四獸之實、以其異於他獸、甚可畏懼、其牙爲鐵、其爪爲銅、吞噬碎裂、足踐所餘、
      verse: 19
    - text: 又欲知其首之十角、及生於其中之一角、使三角墜於其前者、是角有目、有口出言誇大、其狀大於他角、
      verse: 20
    - text: 我視之、見斯角與聖民戰而獲勝、
      verse: 21
    - text: 迨年高者至、爲至上者之聖民伸寃、聖民得國之期已屆、
      verse: 22
    - text: 侍者曰、第四獸、卽在世之第四國、異於諸國、將吞噬天下、踐而碎之、
      verse: 23
    - text: 其十角卽十王、將由此國而興、其後有一王起、異於前者、將服三王、
      verse: 24
    - text: 彼出言逆至上者、銷磨其聖民、意欲改易節期法律、聖民將付於其手、歷一載二載半載、
      verse: 25
    - text: 鞫事已備、必奪其權、毀之滅之、至於終極、
      verse: 26
    - text: 惟國與權、及天下萬邦之尊顯、必咸畀於至上者之聖民、其國爲永久之國、凡秉權者、必服事順從之、
      verse: 27
    - text: 其言至此而竟、我但以理中懷煩擾、容色改變、惟存此事於心、
      verse: 28
  - chapter: 8
    verses:
    - text: 伯沙撒王三年、我但以理於前見異象後、復見異象、
      verse: 1
    - text: 其時、我恍若在以攔州、書珊宮、我於異象中、在烏萊河濱、
      verse: 2
    - text: 我舉目而觀、見牡綿羊一、立於河濱、有二角、二角俱高、此高於彼、高者後出、
      verse: 3
    - text: 我見其羊、向西向北向南而觸、凡獸莫能禦之、亦莫能施拯救於其手、彼乃隨意而行、自爲強大、
      verse: 4
    - text: 我思維時、見牡山羊一、自西而來、遍行天下、足不履地、兩目間有一卓犖之角、
      verse: 5
    - text: 詣我所見立於河濱、二角之牡綿羊、奮怒疾趨、而力觸之、
      verse: 6
    - text: 我見其旣近、盛怒而觸之、折其二角、牡綿羊無力抵禦、乃仆之於地、而蹂躪之、無能拯牡綿羊而脫之、
      verse: 7
    - text: 牡山羊自大特甚、其強壯時、巨角斷折、有四卓犖之角代出、向天四方、
      verse: 8
    - text: 其一又生小角、漸成極大、向南向東、亦向榮美之地、
      verse: 9
    - text: 漸卽高大、及於天象、天象星宿、有被擲於地者、加以蹂躪、
      verse: 10
    - text: 彼乃自大、而敵天象之君、去其日獻之祭、傾其聖所、
      verse: 11
    - text: 因討罪而得軍、以敵日獻之祭、委棄眞理於地、隨意而行、無不利達、
      verse: 12
    - text: 我聞一聖者宣言、又有一聖者詢之曰、異象所示、論去日獻之祭、與行毀滅之罪、且付聖所與軍旅、而受足踐、其事延至何時、
      verse: 13
    - text: 對曰、迨至二千三百晝夜、聖所乃得潔清、○
      verse: 14
    - text: 我但以理旣覩此異象、欲明其義、見有一立於我前者、其貌若人、
      verse: 15
    - text: 亦聞烏萊河兩岸之間、有人聲呼曰、加百列歟、其使斯人知此異象、
      verse: 16
    - text: 彼遂近我所立之處、旣至、我則懼、面伏於地、彼謂我曰、人子歟、其知此異象、因關乎末期也、
      verse: 17
    - text: 彼與我言時、我乃沉睡、面伏於地、彼撫我、使我起立、
      verse: 18
    - text: 曰、我以震怒末期、所有之事示爾、蓋此異象、乃關末日之定期也、
      verse: 19
    - text: 爾所見二角之牡綿羊、卽瑪代波斯二王、
      verse: 20
    - text: 牡山羊卽希臘王、其兩目間之巨角、乃其元王、
      verse: 21
    - text: 巨角斷折、四角代出、卽由其國、將有四國崛興、惟權不及於彼、
      verse: 22
    - text: 四國末期、悖逆之人、罪惡貫盈、有一王興、其貌猛厲、能明祕奧、
      verse: 23
    - text: 將執大權、非由己力、彼必施行毀滅、異於尋常、隨意而行、無不利達、毀滅有能者、爰及聖民、
      verse: 24
    - text: 彼用權術、成其詭譎、中心自大、乘民安居、多行殲滅、且起而抗逆萬君之君、然終必見折、非由人手、
      verse: 25
    - text: 所示爾晝夜日數之異象乃眞、惟當封之、蓋關乎多日之後也、
      verse: 26
    - text: 我但以理昏迷、疾病數日、後乃起理王事、我駭詫此異象、無人明其意焉、
      verse: 27
  - chapter: 9
    verses:
    - text: 瑪代族、亞哈隨魯子大利烏立爲王、治迦勒底人之國、
      verse: 1
    - text: 元年、我但以理閱書所載、知耶和華諭先知耶利米之言、耶路撒冷荒蕪、歷七十年乃滿、
      verse: 2
    - text: 我決意以禱告祈求、禁食衣麻蒙灰、尋主上帝、
      verse: 3
    - text: 遂禱我上帝耶和華、認罪曰、主歟、尊大可畏之上帝、愛主而遵主命者、爲之踐約施恩、
      verse: 4
    - text: 我儕犯罪乖戾、行惡悖逆、離爾訓詞律例、
      verse: 5
    - text: 未聽爾僕諸先知、奉爾之名告我君王、牧伯列祖、及國中庶民之言、
      verse: 6
    - text: 主歟、惟爾爲義、我則蒙羞、有如今日、猶大人、耶路撒冷居民、及以色列衆、因其獲罪於爾、或遠或近、被驅至於諸國、
      verse: 7
    - text: 主歟、我與我之君王、牧伯列祖、因獲罪於爾、俱蒙羞恥、
      verse: 8
    - text: 我主我上帝、恆懷矜憫赦宥、而我儕悖逆之、
      verse: 9
    - text: 不聽我上帝耶和華之言、不行爾藉爾僕諸先知所示我之法律、
      verse: 10
    - text: 以色列全族干犯爾律、轉而離爾、不聽爾言、故上帝僕摩西律中、所載之呪詛誓詞、臨於我躬、以我獲罪於上帝也、
      verse: 11
    - text: 彼對我儕、及鞫我之士師所言者、今則成之、而降大災於我、耶路撒冷所遘之災、天下未嘗遭焉、
      verse: 12
    - text: 斯災臨我、乃依摩西律中所載、而我猶不求恩於我上帝耶和華、棄離我之罪愆、洞悉爾之眞道、
      verse: 13
    - text: 故耶和華顧視、而降此災於我、蓋我上帝耶和華所行、無不公義、惟我不聽其言、
      verse: 14
    - text: 主我之上帝歟、昔以巨能之手、導爾民出埃及、而得聲譽、有如今日、惟我犯罪行惡、
      verse: 15
    - text: 主歟、願依爾仁義、使爾忿怒、轉離爾邑耶路撒冷、卽爾聖山、今因我儕之罪、及我列祖之愆、耶路撒冷與爾民、爲四周之人所辱、
      verse: 16
    - text: 我上帝歟、請聽爾僕之禱告祈求、爲爾之故、以爾容光、照爾荒寂之聖所、
      verse: 17
    - text: 我上帝歟、求爾傾耳而聽、啟目視我荒蕪之區、及以爾名而稱之邑、我陳所祈於爾前、非因己義、乃因爾之鴻慈也、
      verse: 18
    - text: 主歟、聽之、主歟、宥之、主歟、俯聽而施行之、我上帝歟、爲爾之故、勿延緩、蓋斯邑斯民、俱以爾名而稱也、○
      verse: 19
    - text: 我尚出言祈禱、自認己罪、及我民以色列之罪、爲我上帝聖山、陳所祈於我上帝耶和華前、
      verse: 20
    - text: 祈禱之際、獻晚祭時、我前於異象中、所見之加百列、疾飛詣我、
      verse: 21
    - text: 與我言而誨我曰、但以理歟、今我出而至此、錫爾聰明智慧、
      verse: 22
    - text: 爾始祈時、有命出、我則來示爾、蓋爾大蒙眷愛、當思維斯事、而明其異象、
      verse: 23
    - text: 爲爾民與爾聖邑、已定以七日爲期、以七十相乘、用是遏過犯、除罪戾、滌愆尤、彰永義、證異象及預言、膏至聖者、
      verse: 24
    - text: 爾當知覺、自初命復建耶路撒冷、至有受膏之君、必歷七日、相乘以七、又歷七日、乘以六十二、其邑必復建、且有街有濠、斯時必際困難、
      verse: 25
    - text: 七日乘以六十二後、受膏者必見絕、空諸所有、且有一君之民將至、毀城及聖所、其終若爲洪水所淹、戰鬬至終、荒蕪已定、
      verse: 26
    - text: 彼與多人將立堅約、歷至七日、一七之間、使祭祀與祭品俱息、殘賊者藉可憎之翼而來、且有忿怒、傾於行毀滅者、至於所定之末期、
      verse: 27
  - chapter: 10
    verses:
    - text: 波斯王古列三年、有一事示但以理、稱伯提沙撒者、其事誠確、關乎大戰、但以理洞悉其事、明此異象、
      verse: 1
    - text: 維時、我但以理憂戚、歷三七日、
      verse: 2
    - text: 不御美食、酒肉不入於口、不膏我身、盈三七日之期、
      verse: 3
    - text: 正月二十四日、我在希底結大河之濱、
      verse: 4
    - text: 舉目而觀、見一人衣枲衣、腰束烏法精金、
      verse: 5
    - text: 身若碧玉、面若閃電、目若火炬、手足若磨光之銅、聲若羣衆之聲、
      verse: 6
    - text: 我但以理獨見此異象、偕我者未見之、惟大戰慄、遁逃自匿、
      verse: 7
    - text: 遺我獨在、見此大異象、身力無存、容色灰變、精力盡廢、
      verse: 8
    - text: 然我猶聞其言之聲、旣聞之、則沉睡、面伏於地、
      verse: 9
    - text: 有手撫我使起、我以膝與掌、抵地而動搖、
      verse: 10
    - text: 其人謂我曰、大蒙眷愛之但以理歟、我今奉遣就爾、當明我所語爾之言而起立、彼旣言此、我則顫然而立、
      verse: 11
    - text: 又謂我曰、但以理歟、勿懼、自爾初日、決志欲明斯事、自卑於爾上帝前、爾言升聞矣、我因爾言而至、
      verse: 12
    - text: 惟波斯國之君、阻我二十一日、而君長之一米迦勒前來助我、我則無庸留於波斯王所、
      verse: 13
    - text: 今我來此、俾爾知爾民末日所遭之事、蓋此異象、歷多日始應也、
      verse: 14
    - text: 彼以此言告我、我則俯首視地、默爾無言、
      verse: 15
    - text: 有狀若人者捫我脣、我則啟口、謂立我前者曰、我主歟、我因異象、憂苦轉加我身、精力無存、
      verse: 16
    - text: 我主之僕、焉得與我主言乎、斯時我力盡廢、我氣俱無、
      verse: 17
    - text: 又有狀若人者撫我、壯我、
      verse: 18
    - text: 曰、大蒙眷愛者歟、勿懼、願爾平康、強乃心、壯乃志、彼與我言、我則得力、曰、請我主言之、以爾壯我也、
      verse: 19
    - text: 彼曰、我之詣爾、爾知其故乎、今我將返、與波斯之君戰、我旣去、希臘之君必至、
      verse: 20
    - text: 惟眞經所載者、我將示爾、除爾君米迦勒外、無有奮勇、助我禦之者也、
      verse: 21
  - chapter: 11
    verses:
    - text: 瑪代王大利烏元年、我嘗興起、助而壯之、
      verse: 1
    - text: 今我以眞實示爾、波斯國猶有三王崛興、其四者較爲富饒、迨其因富而強、則慫恿羣衆、以攻希臘國、
      verse: 2
    - text: 將有英勇之王崛興、以大權施治、隨意而行、
      verse: 3
    - text: 彼旣興起、其國乃裂、依天之四風而分之、不傳其裔、其權不如昔日、蓋其國必見拔、歸於外人、
      verse: 4
    - text: 南方之王、與其軍長之一俱強、惟此軍長、較之尤強、而秉國鈞、其權甚大、
      verse: 5
    - text: 越數年、彼此結盟、南方之公主、將歸於北方之王、以圖敦睦、而公主之力必不久、北王之權亦不存、公主及其侍從、與生之者、曁當時助之者俱被陷焉、
      verse: 6
    - text: 惟自公主本族、將挺生一人、以嗣其位、統率軍旅、入北王之保障、攻而勝之、
      verse: 7
    - text: 掠其神像鑄像、金銀寶器、攜至埃及、數年之間、不攻北王、
      verse: 8
    - text: 厥後、北王必侵南王之境、而返故土、
      verse: 9
    - text: 其子備戰、大集軍旅而來、勢若洪水氾濫、以攻南王之保障、
      verse: 10
    - text: 南王震怒而出、陳列大軍、與北王戰、北軍付於其手、
      verse: 11
    - text: 旣集其衆、心則驕侈、仆敵數萬、而不終強、
      verse: 12
    - text: 北王還、復集軍旅、較前尤衆、越數年、率大軍及輜重甚多而至、
      verse: 13
    - text: 其時將有多人、起攻南王、民中強暴者亦起、欲使異象得應、然必隕亡、
      verse: 14
    - text: 於是北王必至、築營壘、取堅城、南方之軍、不能禦之、其選兵亦無力以禦焉、
      verse: 15
    - text: 來攻之者、隨意而行、無能禦之、彼必立於榮美之地、手操毀滅之權、
      verse: 16
    - text: 決志以其全國之力而至、與之修好、以女妻之、欲傾其國、然其計不成、無所裨益、
      verse: 17
    - text: 厥後、轉向洲島、而多取之、第有軍長、必洒其所施之辱、以之加於其身、
      verse: 18
    - text: 遂轉向故土之保障、惟必顚仆、杳然不見、
      verse: 19
    - text: 嗣其位者、使虐索者、遍行國內美地、惟彼無怒無戰、不日隕亡、
      verse: 20
    - text: 嗣其位者、爲卑陋之夫、國位之榮、原不宜得、乃乘宴安之際、以諂諛而得國、
      verse: 21
    - text: 軍旅彌漫、破於其前、同盟之君亦然、
      verse: 22
    - text: 立約之後、彼必行詐、率軍而來、其民雖寡、亦爲強盛、
      verse: 23
    - text: 乘宴安之際、侵州內腴壤、行其祖父、及其列祖所未行者、以所刦所奪之貨財、頒其從者、設謀攻取保障、迨其期屆、
      verse: 24
    - text: 奮其力、壯其膽、率大軍以攻南王、南王亦率至大至強之軍迎戰、而不能抵禦、因有設謀以敵之者、
      verse: 25
    - text: 食其珍饈者敗壞之、軍旅彌漫、見殺而仆者甚衆、
      verse: 26
    - text: 二王居心行惡、同席言誑、然所謀不成、迨及所定之期、其事乃終、
      verse: 27
    - text: 北王多得貨財而歸、志廢聖約、隨意而行、乃返其國、
      verse: 28
    - text: 迨及定期、復反而至南方、然是次之至、不如初次、
      verse: 29
    - text: 蓋基提之艦、至而攻之、彼則懷憂而歸、甚怒聖約、隨意而行、旣歸、背聖約者、則重視之、
      verse: 30
    - text: 立意募兵、汚聖所保障、去日獻之祭、置殘賊可惡之物於其中、
      verse: 31
    - text: 以諂諛惑背約行惡之人、惟識上帝之民、終必剛強而行、
      verse: 32
    - text: 民中智者、將誨厥衆、第有隕亡於鋒刃及火燄、俘虜刦奪、歷至多日、
      verse: 33
    - text: 彼隕亡時、少得扶助、然以諂諛而從之者亦多、
      verse: 34
    - text: 智者亦有隕亡、以鍊乎衆、潔之白之、直至末期、蓋此事有定期焉、
      verse: 35
    - text: 王任意而行、自尊自大、越於諸神、發奇異之言詞、侮諸神之上帝、且得亨通、迨及忿怒盡洩、蓋所定之事必成也、
      verse: 36
    - text: 其列祖之神、與婦女所慕者、以及他神、彼皆不顧、而自尊大、越於所有、
      verse: 37
    - text: 惟在其位、崇事保障之神、且以金銀寶石、可悅之物、奉其列祖所不識之神、
      verse: 38
    - text: 亦恃異神之助、取鞏固之保障、凡所識者、則加以尊榮、立之治衆、受賄而錫分土、
      verse: 39
    - text: 末期旣屆、南王將與之戰、北王逆之、勢若旋風、率車騎及艨艟、侵其諸國、衝而過之、
      verse: 40
    - text: 亦侵榮美之地、傾覆多國、惟以東摩押、及亞捫族之強半、脫於其手、
      verse: 41
    - text: 又伸厥手、以攻列邦、埃及地不得免焉、
      verse: 42
    - text: 埃及之寶藏金銀、與所有珍寶、歸其掌握、呂彼亞與古實之人、爲其侍從、
      verse: 43
    - text: 惟有音耗、自東自北而至、使之煩擾、遂盛怒而出、欲戮多人、而翦滅之、
      verse: 44
    - text: 張其宮帷、於海及榮聖之山間、然必隕亡、無助之者、
      verse: 45
  - chapter: 12
    verses:
    - text: 斯時也、護衞爾民之大君米迦勒將興、亦有大難、自有國以來、迄於是日、未之有也、其時爾民之中、凡名錄於册者、必蒙拯救、
      verse: 1
    - text: 長眠於塵土者、多有復醒、得永生者有之、蒙羞而受永辱者有之、
      verse: 2
    - text: 智者輝煌、若穹蒼之光耀、使多人歸義者、若星宿之明朗、永久弗替、
      verse: 3
    - text: 但以理歟、爾其封此言、鈐此書、以待末期、將有多人往來、世人增其識見、○
      verse: 4
    - text: 我但以理視之、見又有二使、一立河之此岸、一立河之彼岸、
      verse: 5
    - text: 其一問河上衣枲衣者曰、此奇異之事、何時始畢、
      verse: 6
    - text: 我聞河上衣枲衣者、向天舉左右手、指永生者而誓曰、必歷一載二載半載、迨摧聖民之權已盡、則諸事畢焉、
      verse: 7
    - text: 我聞而不悟、則曰、我主歟、此事之終局若何、
      verse: 8
    - text: 曰、但以理歟、爾其往哉、因斯言封而鈐之、以俟末期、
      verse: 9
    - text: 將有多人自潔而白、以得試鍊、惟惡人仍行惡、惡者不悟此、智者則悟焉、
      verse: 10
    - text: 自去日獻之祭、置殘賊可惡之物時、必歷一千二百九十日、
      verse: 11
    - text: 凡待至一千三百三十五日者、其人福矣、
      verse: 12
    - text: 爾其往哉、以待終期、爾將安息、末日旣屆、立於爾業、
      verse: 13
  name: Daniel
- chapters:
  - chapter: 1
    verses:
    - text: 烏西雅、約坦、亞哈斯、希西家、相繼爲猶大王、及約阿施子耶羅波安、爲以色列王時、耶和華諭備利子何西阿之言、○
      verse: 1
    - text: 耶和華初諭何西阿時、謂之曰、爾往娶淫婦、得其由淫而生之子、蓋斯土行淫特甚、離棄耶和華、
      verse: 2
    - text: 遂往娶滴拉音女歌篾、懷姙生子、
      verse: 3
    - text: 耶和華曰、名之耶斯列、蓋歷時無幾、我將於耶戶家、討耶斯列之血、絕以色列家之國、
      verse: 4
    - text: 是日我必折以色列之弓於耶斯列谷、
      verse: 5
    - text: 婦再懷姙生女、耶和華曰、名之羅路哈瑪、蓋我不復矜憫以色列家、決不赦宥之、
      verse: 6
    - text: 惟矜憫猶大家、使賴其上帝耶和華得救、不賴弓刃戰鬬、馬與騎兵、
      verse: 7
    - text: 婦爲羅路哈瑪斷乳、復姙生子、
      verse: 8
    - text: 耶和華曰、名之羅阿米、蓋爾曹非我民、我不爲爾上帝、○
      verse: 9
    - text: 以色列人數、將若海沙、不能量數、昔於何處謂之曰、爾非我民、後則於彼謂之曰、爾乃維生上帝之子、
      verse: 10
    - text: 猶大與以色列人必會集、而立一長、咸離此地、蓋耶斯列之日、必爲大日、
      verse: 11
  - chapter: 2
    verses:
    - text: 當稱爾兄弟曰阿米、稱爾姊妹曰路哈瑪、
      verse: 1
    - text: 其與爾母爭辯、爭辯、蓋彼非我妻、我非其夫、使除其面上之淫、去其懷中之姦、
      verse: 2
    - text: 免我褫而裸之、俾如初生之日、使之如曠野、如暵地、因渴而死、
      verse: 3
    - text: 我不矜憫其子、以其由淫而生也、
      verse: 4
    - text: 其母爲妓、孕此子者、行可恥事、曰、我之情人予我餅水、羢麻油酒、我必從之、
      verse: 5
    - text: 故我將以棘塞其路、築垣墉以闌之、俾不得其徑、
      verse: 6
    - text: 彼追情人而不及、尋之而不遇、則曰、我將歸我故夫、彼日之況、較今日尤美也、
      verse: 7
    - text: 彼不知五穀酒油、皆我所賜、增其金銀、而彼用以奉巴力、
      verse: 8
    - text: 故我屆期必收我穀、至時必取我酒、奪我羢麻、所用以蔽其裸體者、
      verse: 9
    - text: 今我顯其醜態、使其情人目覩、無能救之於我手、
      verse: 10
    - text: 亦必息其歡樂、節期、月朔、安息日、及諸大會、
      verse: 11
    - text: 毀其葡萄樹、無花果樹、乃其自謂我之情人所贈、以爲值者、使之爲林木、爲野獸所食、
      verse: 12
    - text: 耶和華曰、昔彼奉事巴力、爲之焚香、以耳環珍寶自飾、從其情人而忘我、我必討之、
      verse: 13
    - text: 我將誘掖之、導之於野、以善言慰之、
      verse: 14
    - text: 又給以葡萄園、予亞割谷、爲冀望之門、在此彼必與我相應、如其幼年之時、出埃及地之日、
      verse: 15
    - text: 耶和華曰、是日也、爾必稱我爲夫、不復稱我爲主、
      verse: 16
    - text: 我必除巴力之名於其口、不復言及、
      verse: 17
    - text: 是日也、我爲我民、與野獸飛鳥昆蟲立約、且於斯土折諸弓刀、使無戰鬬、俾得安寢、
      verse: 18
    - text: 我必聘爾、永歸於我、以義以公、以仁以慈、聘爾歸我、
      verse: 19
    - text: 我以信實聘爾歸我、俾爾識耶和華、
      verse: 20
    - text: 耶和華曰、是日也、我必應之、我應乎天、天應乎地、
      verse: 21
    - text: 地應乎穀酒與油、穀酒與油應乎耶斯列、
      verse: 22
    - text: 我必播斯民於斯土、矜憫乎未受矜憫者、語未爲我民者曰、爾爲我民、彼必曰、爾爲我上帝、
      verse: 23
  - chapter: 3
    verses:
    - text: 耶和華諭我曰、爾其復往、愛彼淫婦、他人所愛者、如以色列人雖轉向他神、嗜其葡萄餅、耶和華仍愛之、
      verse: 1
    - text: 於是我以銀十五舍客勒、麰麥一賀梅爾有半、購婦歸我、
      verse: 2
    - text: 謂之曰、爾其與我靜處多日、勿行淫、勿從他人、我之於爾亦然、
      verse: 3
    - text: 以色列人必歷多日、無王無君、無祭祀、無柱像、無聖衣、無家神、
      verse: 4
    - text: 厥後以色列人、必轉求其上帝耶和華、及其王大衞、迨至末日、以寅畏歸於耶和華、蒙其慈惠、
      verse: 5
  - chapter: 4
    verses:
    - text: 以色列人歟、其聽耶和華言、耶和華與斯土居民爭辯、因其境內無誠實、無仁慈、無識上帝之知識、
      verse: 1
    - text: 惟妄誓、失信、殺戮、偷盜、姦淫、殘暴是行、疊流人血、
      verse: 2
    - text: 故斯士愁慘、居民野獸、飛鳥衰殘、海魚被取、
      verse: 3
    - text: 但人勿相爭、勿相責、蓋爾民如與祭司爭者然、
      verse: 4
    - text: 爾必躓於晝、先知偕爾躓於夜、我將滅絕爾母、
      verse: 5
    - text: 我民緣無知而見滅、爾棄知識、我亦棄爾、不容爲我祭司、爾忘爾上帝法律、我亦忘爾子、
      verse: 6
    - text: 彼愈繁衍、愈獲罪於我、我將變其榮爲辱、
      verse: 7
    - text: 彼食我民贖罪之祭、志於民之愆尤、
      verse: 8
    - text: 民如何、祭司亦將如何、我必因其所行而罰之、依其所爲以報之、
      verse: 9
    - text: 彼將食而不飽、淫而不育、因其棄耶和華、而不從之、
      verse: 10
    - text: 淫行陳酒新釀、乃奪人心、
      verse: 11
    - text: 我民諮詢於木、藉杖示之、彼爲淫心所迷、狥欲離其上帝之制、
      verse: 12
    - text: 獻祭於山巔、焚香於岡巒、在橡楊栗之下、緣其蔭美、故爾女行姦、爾媳宣淫、
      verse: 13
    - text: 爾女行姦、爾媳宣淫、我不罰之、緣爾轉就妓女、而偕淫婦獻祭、無知之民、必致傾覆、
      verse: 14
    - text: 以色列歟、爾雖行淫、猶大不可干罪、勿至吉甲、勿往伯亞文、勿指維生之耶和華而誓、
      verse: 15
    - text: 蓋以色列倔強、若桀驁之牝犢、今耶和華豈牧之、如牧羔羊於廣處乎、
      verse: 16
    - text: 以法蓮好合偶像、可姑聽之、
      verse: 17
    - text: 彼縱飲旣畢、則行淫不已、牧伯悅乎恥辱、
      verse: 18
    - text: 風翼捲之、彼因所獻之祭、必蒙羞恥、
      verse: 19
  - chapter: 5
    verses:
    - text: 祭司歟、爾其聽之、以色列家、爾其聆之、王室爾其傾耳、審鞫有關於爾、因爾爲擭於米斯巴、爲網於他泊、
      verse: 1
    - text: 彼叛逆者、深入邪僻、我必責之、
      verse: 2
    - text: 以法蓮爲我所知、以色列無隱於我、以法蓮歟、爾乃行淫、以色列被玷、
      verse: 3
    - text: 彼之所爲、阻其歸於上帝、蓋中懷淫心、不識耶和華、
      verse: 4
    - text: 以色列所誇者、覿面懲之、以色列與以法蓮、必因其罪而躓、猶大亦偕之躓、
      verse: 5
    - text: 彼將攜其牛羊、往求耶和華而不遇、已離之矣、
      verse: 6
    - text: 彼衆欺罔耶和華、而生私子、迨及月朔、必與其業偕亡、○
      verse: 7
    - text: 爾其在基比亞鳴笳、在拉瑪吹角、在伯亞文示警曰、便雅憫歟、其顧爾後、
      verse: 8
    - text: 譴責之日、以法蓮將爲荒涼、我在以色列支派中、示以必成之事、
      verse: 9
    - text: 猶大牧伯、如遷移界址者然、我將傾怒於彼、有若傾水、
      verse: 10
    - text: 以法蓮甘從虛妄、是以受壓制、被屈抑、
      verse: 11
    - text: 故我於以法蓮如蠹、於猶大家如黴、
      verse: 12
    - text: 以法蓮自知其病、猶大自覺其傷、以法蓮則往亞述、遣人詣耶雷布王、然彼不能醫其病、療其傷、
      verse: 13
    - text: 我將於以法蓮如獅、於猶大家如稚獅、攫裂之而去、奪取之而往、無能救援、
      verse: 14
    - text: 我必歸於我所、待其認己罪、而求見我面、彼遇難時、必切求我、
      verse: 15
  - chapter: 6
    verses:
    - text: 其來、我儕歸耶和華、彼旣裂我、亦必醫我、彼旣擊我、亦必裹我、
      verse: 1
    - text: 越二日、將蘇我、至三日、將起我、生於其前、
      verse: 2
    - text: 我儕當識耶和華、黽勉而識之、其見也、若晨光之準、其臨也、若甘雨、若潤土之春雨、○
      verse: 3
    - text: 以法蓮歟、我將何以待爾、猶大歟、我將何以待爾、蓋爾之仁義、有若朝雲、又如速消之露、
      verse: 4
    - text: 故我藉諸先知削斵之、以我口之言誅戮之、我之審鞫、若光之見、
      verse: 5
    - text: 我欲矜恤、不欲祭祀、欲識上帝之知識、愈於燔祭、
      verse: 6
    - text: 彼爽約若他人、而欺罔我、
      verse: 7
    - text: 基列乃行惡者之邑、爲血沾染、
      verse: 8
    - text: 譬彼羣盜、伏而伺人、祭司亦會於示劍之途、肆行殺戮、邪惡是作、
      verse: 9
    - text: 在以色列家、我見可憎之事、以法蓮行淫、以色列被玷、
      verse: 10
    - text: 猶大歟、我返我民之俘囚時、必有爲爾所定之果報、
      verse: 11
  - chapter: 7
    verses:
    - text: 我欲醫以色列時、以法蓮之罪、撒瑪利亞之惡顯著、彼詐僞是行、盜賊入於內羣寇刦於外、
      verse: 1
    - text: 我念諸惡、而彼中心不思、今其所爲、繞乎其身、在於我前、
      verse: 2
    - text: 以惡行悅君王、以誑言悅牧伯、
      verse: 3
    - text: 彼衆行淫、如烘餅者所爇之爐、自摶麪至發酵、暫止撥火、
      verse: 4
    - text: 我王之大日、牧伯因酒之熱而致疾、王與侮慢者握手、
      verse: 5
    - text: 彼衆潛伏、心熱如爐、其烘餅者、竟夕睡臥、至於清晨、厥火炎炎、
      verse: 6
    - text: 衆熱如爐、滅其士師、君王傾覆、其中無人籲我、
      verse: 7
    - text: 以法蓮雜於列邦、乃爲未翻之餅、
      verse: 8
    - text: 外人食其力、而彼不知、首髮頒白、而彼不覺、
      verse: 9
    - text: 以色列所誇者、覿面懲之、彼雖遭此、不歸其上帝耶和華、不尋求之、
      verse: 10
    - text: 以法蓮無知如蠢鳩、呼埃及、就亞述、
      verse: 11
    - text: 彼往時、我必張網其上、若墜飛鳥、必依其會衆所聞而責之、
      verse: 12
    - text: 禍哉彼衆、因其離棄我、將見毀滅、因其悖逆我、我欲救贖之、彼乃言誑以謗我、
      verse: 13
    - text: 其心不籲我、惟在牀呼號、因穀酒之故、自傷以逆我、
      verse: 14
    - text: 我雖練其臂而堅之、彼尚謀惡以抗我、
      verse: 15
    - text: 彼雖回轉、然不向上、有若偏反之弓、其牧伯口出狂言、必仆於刃、在埃及地爲人姍笑、
      verse: 16
  - chapter: 8
    verses:
    - text: 爾口吹角、敵至若鷹、攻耶和華之家、因民爽我約、干我律、
      verse: 1
    - text: 彼將呼籲我曰、我上帝歟、吾以色列識爾、
      verse: 2
    - text: 以色列委棄諸善、敵將追襲之、
      verse: 3
    - text: 彼立君王、非由於我、彼立牧伯、我不知之、以其金銀造像、必致殄滅、
      verse: 4
    - text: 撒瑪利亞歟、爾犢見棄、我向斯民震怒、彼至何時、方得無罪、
      verse: 5
    - text: 斯犢出於以色列、工匠所造、非上帝也、撒瑪利亞之犢、必見破碎、
      verse: 6
    - text: 彼衆所播者風、所穫者颶風、無有禾稼、其莖不實、卽實、亦爲外人所吞、
      verse: 7
    - text: 以色列旣見吞、在列國中、如人不悅之器、
      verse: 8
    - text: 彼往亞述、如獨行之野驢、以法蓮以賄求愛、
      verse: 9
    - text: 雖行賄於列邦、我必阻之、俾其暫止膏立君王牧伯、
      verse: 10
    - text: 以法蓮增築祭壇而干罪、其壇陷之於罪、
      verse: 11
    - text: 我爲彼書律萬言、彼視爲與己無涉、
      verse: 12
    - text: 至於獻我祭品、彼獻肉而食之、惟耶和華不納之、必憶其愆、而罰其罪、彼必返於埃及、
      verse: 13
    - text: 以色列忘乎造之者、自建第宅、猶大增築堅城、我將降火於其城邑、燬其第宅、
      verse: 14
  - chapter: 9
    verses:
    - text: 以色列歟、毋欣喜歡樂如列邦、蓋爾狥欲而離上帝、在各禾場、好人投贈、
      verse: 1
    - text: 禾場與酒醡、不足以養之、新酒亦將缺乏、
      verse: 2
    - text: 彼不得居耶和華之地、以法蓮必返於埃及、食穢物於亞述、
      verse: 3
    - text: 不得奠酒於耶和華、其祭品不蒙悅納、乃如居喪者所食、凡食者必被汚、爲己充飢而已、不得入於耶和華室、
      verse: 4
    - text: 在大會之日、與耶和華之節期、爾曹將何爲哉、
      verse: 5
    - text: 彼衆逃避滅亡、埃及將殮之、摩弗將瘞之、其嘉美之銀器、將爲蒺藜所據、其帳幕中荊棘叢生、
      verse: 6
    - text: 懲罰之日旣至、報施之日已來、以色列必知之、先知愚妄、感於靈者顚狂、因爾多罪、怨恨特甚、
      verse: 7
    - text: 以法蓮之守望、上帝所立、而爲先知、罹網羅於諸途、見怨於上帝家、
      verse: 8
    - text: 斯民深陷邪惡、如在基比亞時、上帝必憶其愆、而罰其罪、○
      verse: 9
    - text: 我遇以色列、若遇葡萄於曠野、見爾列祖、如見無花果樹初熟之果、然彼就巴力毘珥、自奉於可恥之物、成爲可憎、如其所愛者然、
      verse: 10
    - text: 以法蓮之榮光將去、若鳥之飛、不產不胎、不懷孕、
      verse: 11
    - text: 卽或育子、我必喪之、靡有孑遺、我棄之之時、斯民禍哉、
      verse: 12
    - text: 以法蓮植於美地、依我觀之、如推羅然、惟以法蓮必攜其子、出就行戮者焉、
      verse: 13
    - text: 耶和華歟、尚其賜之、將何以賜之、賜以胎墮乳乾也、
      verse: 14
    - text: 彼之惡事、俱在吉甲、在彼我始憾之、緣其惡行、我必逐之於我家、不復愛之、其牧伯皆悖逆者也、
      verse: 15
    - text: 以法蓮被擊、其根已槁、不復結實、縱使生產、其所出之愛子、我將誅戮、
      verse: 16
    - text: 因其不聽命、我上帝必棄之、俾其流離於列邦、
      verse: 17
  - chapter: 10
    verses:
    - text: 以色列爲茂盛之葡萄樹、結實纍纍、其實愈繁、築壇愈多、其地愈美、建柱愈佳、
      verse: 1
    - text: 彼貳其心、今定其罪、上帝必擊其壇、毀其柱、
      verse: 2
    - text: 彼曰、我儕無王、不寅畏耶和華、夫王於我何爲哉、
      verse: 3
    - text: 彼出虛言、假誓立約、故災罰滋生、若毒草之於隴畝、
      verse: 4
    - text: 撒瑪利亞居民、將因伯亞文之犢而驚惶、庶民爲之悲哀、素悅斯犢之祭司戰慄、以其榮去之也、
      verse: 5
    - text: 其犢必舁至亞述、餽與耶雷布王、以法蓮將蒙羞、以色列必因己謀而抱愧、
      verse: 6
    - text: 撒瑪利亞被滅、其王若水面之片木、
      verse: 7
    - text: 亞文之崇邱、乃以色列之罪、將見毀滅、荊棘蒺藜生於其壇、彼將謂山曰覆我、謂陵曰傾於我上、
      verse: 8
    - text: 以色列歟、爾之干罪、較在基比亞時爲尤甚、彼衆立於基比亞、以免攻不義者之戰及之、
      verse: 9
    - text: 我欲加譴之日、必懲罰之、彼爲二罪所繫、列邦將會集而攻之、
      verse: 10
    - text: 以法蓮乃馴習之牝犢、喜於踏穀、昔我惜其項之美、今則使之曳耒耜、猶大耕之、雅各耙之、
      verse: 11
    - text: 爾當以義播之、依仁穫之、尋求耶和華之時已屆、爾其開墾土壤、迨其臨蒞、雨爾以義、
      verse: 12
    - text: 惟爾耕種奸惡、而穫愆尤、食虛誕之果、蓋爾恃己之行、與勇士之衆、
      verse: 13
    - text: 故爾民中、擾攘將起、保障見毀、如沙勒幔當戰鬬之日、毀伯亞比勒然、其時母子被擲而碎、
      verse: 14
    - text: 爾曹遇此、乃伯特利所使、以爾罪重故也、以色列王、必於昧爽隕沒、
      verse: 15
  - chapter: 11
    verses:
    - text: 以色列爲孩提時、我愛之、召我子出自埃及、
      verse: 1
    - text: 先知召之愈殷、彼則離之愈遠、獻祭於巴力、焚香於雕像、
      verse: 2
    - text: 我教以法蓮行走、抱之以臂、我嘗醫之、而彼不知、
      verse: 3
    - text: 我以仁愛之繩、慈惠之索引之、弛軛在其頰、置糧於其前、
      verse: 4
    - text: 彼必不返埃及、因其不肯回轉、亞述必爲其王、
      verse: 5
    - text: 鋒刃必揮於其城、毀其關楗、因其計謀而滅之、
      verse: 6
    - text: 我民決志違離我、雖有召之向上、興者迄無一人、
      verse: 7
    - text: 以法蓮歟、我焉能舍爾、以色列歟、我焉能棄爾、焉能使爾若押瑪、置爾如洗扁、我回厥志、慈心熾發、
      verse: 8
    - text: 不發我烈怒、不滅以法蓮、我乃上帝、非爲世人、乃爾中之聖者、不以忿恚臨爾、
      verse: 9
    - text: 耶和華若咆哮之獅、民皆從之、旣已咆哮、諸子疾馳、自西而至、
      verse: 10
    - text: 彼之疾馳、若鳥至自埃及、如鴿來自亞述、我將使之安居厥室、耶和華言之矣、○
      verse: 11
    - text: 以法蓮以欺誑環我、以色列家以詭譎繞我、猶大對於上帝、卽信實之聖者、則貳其心、
      verse: 12
  - chapter: 12
    verses:
    - text: 以法蓮餐風、追隨東風、妄誕殘暴日增、且與亞述結盟、貢油於埃及、
      verse: 1
    - text: 耶和華與猶大有爭辯、必循雅各所行而懲之、依其所爲而報之、
      verse: 2
    - text: 昔雅各在母胎中、執兄之踵、壯年之時、與上帝角力、
      verse: 3
    - text: 與使者角力而獲勝、哭泣懇求之、上帝遇之於伯特利、在彼與我儕言、
      verse: 4
    - text: 彼乃萬軍之上帝耶和華、耶和華乃其誌名也、
      verse: 5
    - text: 爾其歸爾上帝、謹守仁義、恆望爾上帝、○
      verse: 6
    - text: 彼爲迦南人、手執欺誑之衡、以勒索爲悅、
      verse: 7
    - text: 以法蓮自謂、我誠富有、已得貨財、凡我勞而獲者、人不得見我有不義、可視爲罪、
      verse: 8
    - text: 我自爾出埃及時、爲爾上帝耶和華、必使爾復居於幕、如大會之日然、
      verse: 9
    - text: 我曾諭諸先知、增加異象、藉先知以設譬、
      verse: 10
    - text: 基列無罪乎、盡爲虛妄、在吉甲獻牡牛爲祭、其壇將如隴畝之石壘、
      verse: 11
    - text: 昔雅各遁至亞蘭、以色列爲得妻而服役、爲得婦而牧羊、
      verse: 12
    - text: 耶和華藉先知導以色列出埃及、亦藉先知保存之、
      verse: 13
    - text: 以法蓮干怒特甚、故其所流人血、留於其身、所加其主之辱、其主必反之、
      verse: 14
  - chapter: 13
    verses:
    - text: 昔以法蓮戰兢出言、居高位於以色列中、後因巴力而干咎、底於滅亡、
      verse: 1
    - text: 今干罪愈甚、以銀鑄像、循其聰明造偶、悉爲工匠所製、指之而言曰、任獻祭者與犢接吻、
      verse: 2
    - text: 故彼衆若朝雲、若露立見消散、若禾場之糠、爲颶風飄揚、若煙騰於牖外、
      verse: 3
    - text: 我自爾出埃及時、爲爾上帝耶和華、我外、爾不識他神、我外、無救者、
      verse: 4
    - text: 我在曠野旱乾之地識爾、
      verse: 5
    - text: 斯民得食而飽、飽則心驕、而忘乎我、
      verse: 6
    - text: 我則向之如獅、若豹伏伺於途、
      verse: 7
    - text: 我遇之、必若喪子之熊、裂其心胸、如牝獅噬之、如野獸裂之、
      verse: 8
    - text: 以色列歟、爾之敗亡、乃因敵我、卽助爾者、
      verse: 9
    - text: 昔爾曰、以王與牧伯賜我、今爾王安在、俾救爾於諸邑、爾之士師安在、
      verse: 10
    - text: 我怒以王予爾、亦怒而廢之、
      verse: 11
    - text: 以法蓮之愆尤緘封、其罪惡蓋藏、
      verse: 12
    - text: 產婦之痛苦、必忽臨之、彼乃無知之子、其時已至、不宜濡滯子宮之間、
      verse: 13
    - text: 我將救之出於陰府、贖之脫於死亡、死亡乎、爾之爲禍安在、陰府乎、爾之爲害安在、我必不顯厥悔、
      verse: 14
    - text: 彼於昆弟中雖結實、而東風將來、卽耶和華之風起自原野、使其源竭泉涸、掠其所藏之寶器、
      verse: 15
    - text: 撒瑪利亞悖逆其上帝、必負厥咎、仆於鋒刃、嬰孩被碎、孕婦被刳、
      verse: 16
  - chapter: 14
    verses:
    - text: 以色列歟、爾因罪而顚覆、當歸爾之上帝耶和華、
      verse: 1
    - text: 以言歸耶和華曰、宥我諸愆、以恩納我、我則以言代犢、奉獻於爾、
      verse: 2
    - text: 我不恃亞述之救援、不復乘馬、不復謂我手所造者曰、爾爲我神、孤兒必蒙矜憫於爾耶和華、
      verse: 3
    - text: 我將醫其悖逆、厚加眷愛、蓋我怒已轉離之、
      verse: 4
    - text: 我將向以色列如露、使其舒蕊如百合花、盤根若利巴嫩、
      verse: 5
    - text: 枝條散布、佳美若橄欖樹、芬芳如利巴嫩、
      verse: 6
    - text: 居其蔭下者必旋歸、茂盛如五穀、舒蕊如葡萄、香若利巴嫩之酒、
      verse: 7
    - text: 以法蓮將曰、我與偶像猶有何涉、我耶和華旣應之、必加眷顧、我若青松、爾將由我而結實、
      verse: 8
    - text: 孰爲智者、而明此事乎、孰爲哲人、而知其情乎、耶和華之途乃正、義人必履之、而罪人蹶於其中、
      verse: 9
  name: Hosea
- chapters:
  - chapter: 1
    verses:
    - text: 耶和華諭毘土珥子約珥之言、○
      verse: 1
    - text: 耆老歟、爾其聽此、斯土居民歟、爾其傾耳、當爾之日、或爾列祖之日、有此事乎、
      verse: 2
    - text: 當以之告爾子、爾子告厥子、厥子告於後代、
      verse: 3
    - text: 蟿螽所遺者、蚱蜢食之、蚱蜢所遺者、蝗蟲食之、蝗蟲所遺者、蝻蝗食之、
      verse: 4
    - text: 沈湎者歟、爾其醒而哭泣、飲酒者歟、甘酒絕於爾口、爾其號咷、
      verse: 5
    - text: 蓋有一族、臨於我地、強且無數、齒若獅齒、牙若牝獅之牙、
      verse: 6
    - text: 毀我葡萄樹、剝我無花果、盡剝而委棄之、致枝露白、
      verse: 7
    - text: 爾其哀哭、若少女束麻、哭其少時之夫、
      verse: 8
    - text: 素祭灌祭、絕於耶和華之室、供役耶和華之祭司悲哀、
      verse: 9
    - text: 田畝荒蕪、土地愁慘、蓋五穀已毀、新酒已罄、新油已匱、
      verse: 10
    - text: 農夫歟、爾其慚怍、治葡萄者歟、爾其號咷、因麰麥小麥皆無、田穡俱敗也、
      verse: 11
    - text: 葡萄樹枯槁、無花果衰殘、石榴椶樹㰋果、田間諸木、無不憔悴、人之喜樂、變爲羞愧、
      verse: 12
    - text: 祭司歟、爾其束麻而哀哭、奉事於壇者歟、爾其號咷、供役於我上帝者歟、其來衣麻、終夜而臥、蓋素祭灌祭、不得入爾上帝室也、
      verse: 13
    - text: 當定禁食之日、宣告肅會、召集長老、及居斯土之衆、入爾上帝耶和華室、呼籲耶和華、
      verse: 14
    - text: 哀哉其日、耶和華之日伊邇、必如殲滅自全能者而來、
      verse: 15
    - text: 糈糧豈非絕於我目前乎、欣喜歡樂、豈非絕於我上帝室乎、
      verse: 16
    - text: 穀種枯於鋤下、倉虛廩毀、禾稼憔悴、
      verse: 17
    - text: 牲畜哀鳴、牛羣以無草而散亂、羊羣亦皆困苦、
      verse: 18
    - text: 耶和華歟、我呼籲爾、火燬野間之草場、燄焚田間之諸木、
      verse: 19
    - text: 野獸向爾而喘、蓋溪流涸竭、野間草場、爲火所燬也、
      verse: 20
  - chapter: 2
    verses:
    - text: 吹角於錫安、示警於我聖山、境內居民、咸當戰慄、蓋耶和華之日將至、今伊邇矣、
      verse: 1
    - text: 是日也、昏暗晦冥、密雲深厚、有一族至、旣大且強、勢若晨光布於山上、自古迄今、未有若此者、歷至萬世亦無之、
      verse: 2
    - text: 火燬其前、燄焚其後、其前之地、若伊甸園、其後之地、爲荒涼之野、無有得免者、
      verse: 3
    - text: 其狀若馬、疾行若騎、
      verse: 4
    - text: 躍於山巔、其聲若車轟轟、若火焚草芥之聲、若強民列陳以戰、
      verse: 5
    - text: 諸民見之、慘怛變色、
      verse: 6
    - text: 彼疾趨若勇士、攀城若戰士、各循其道、不失行伍、
      verse: 7
    - text: 不相擁擠、各行其徑、雖遭鋒刃、而不辟易、
      verse: 8
    - text: 衝突於邑、奔馳於垣、攀椽於屋、由窗而入、有如盜賊、
      verse: 9
    - text: 其至也、地震天動、日月晦冥、星辰斂曜、
      verse: 10
    - text: 耶和華發聲於其軍前、其營甚大、行其命者甚強、耶和華之日大而可畏、孰能當之、
      verse: 11
    - text: 耶和華曰、爾其專心歸我、禁食、哭泣、悲哀、
      verse: 12
    - text: 當裂乃心、毋裂乃衣、歸爾上帝耶和華、蓋彼仁慈矜憫、遲於發怒、富有恩惠、回意不降厥災、
      verse: 13
    - text: 彼或回心轉意、遺福於後、以爲素祭灌祭、奉於爾上帝耶和華、亦未可知、○
      verse: 14
    - text: 吹角於錫安、定禁食之日、宣告肅會、
      verse: 15
    - text: 聚集庶民、區別聖會、聚老集幼、以及哺乳之嬰、使新娶者出其室、新婦離其閨、
      verse: 16
    - text: 供役於耶和華之祭司、其哭於廊與壇之間、曰、耶和華歟、矜恤爾民、勿使爾業受辱、爲列邦所轄、奚使諸國之人曰、彼之上帝安在乎、○
      verse: 17
    - text: 斯時耶和華爲其地熱中、矜憫其民、
      verse: 18
    - text: 遂應之曰、我將賜爾以穀、新酒與油、使爾饜足、不復爲列邦所辱、
      verse: 19
    - text: 我將移北軍遠離爾、驅至旱乾荒蕪之地、前鋒入於東海、後隊入於西海、其臭上升、其腥上騰、以其行大事也、
      verse: 20
    - text: 地乎、勿懼、當欣喜歡樂、蓋耶和華行大事也、
      verse: 21
    - text: 田間之畜勿懼、以郊野之草萌芽、林木結實、無花果葡萄樹、亦出其力、
      verse: 22
    - text: 錫安之子女歟、爾其歡欣、因爾上帝耶和華而喜樂、以其錫爾秋雨、適合其宜、爲爾降甘霖、卽春雨秋雨、同乎疇昔、
      verse: 23
    - text: 場內之麥豐盈、醡中之酒與油充溢、
      verse: 24
    - text: 蚱蜢蝗蟲、蝻蝗蟿螽、我所遣至爾中之大軍、數年所食者、我將償之、
      verse: 25
    - text: 爾將足食而果腹、爾上帝耶和華待爾異常、爾必頌美其名、我民永不羞愧、
      verse: 26
    - text: 爾則知我在以色列中爲爾之上帝耶和華、此外無他、我民永不羞愧、○
      verse: 27
    - text: 厥後、我將以我神、注於凡有血氣者、爾之子女將預言、爾之老者將得夢、爾之幼者見異象、
      verse: 28
    - text: 是日也、我將以我神、注於僕婢、
      verse: 29
    - text: 我將顯奇事於上天下地、若血、若火、若煙柱、
      verse: 30
    - text: 日將變暗、月將變血、在耶和華大而可畏之日未至之前、
      verse: 31
    - text: 凡籲耶和華之名者、必得拯救、蓋依耶和華之言、在錫安山耶路撒冷、將有逃脫者、在遺民中、必有耶和華所召者也、
      verse: 32
  - chapter: 3
    verses:
    - text: 是日、我返猶大與耶路撒冷俘囚之時、
      verse: 1
    - text: 我將招集萬邦、攜至約沙法谷而鞫之、因其以我民卽我業以色列、散於列邦、並分我地、
      verse: 2
    - text: 且爲我民掣籤、以童易妓、鬻女得酒而飲、
      verse: 3
    - text: 推羅西頓、及非利士四境歟、爾與我何涉、爾欲報復於我乎、如爾報我、我必疾使爾報歸於爾首、
      verse: 4
    - text: 爾旣刦我金銀、以我珍寶、攜入爾宮、
      verse: 5
    - text: 以猶大及耶路撒冷人、鬻於希臘人、俾遠離其境、
      verse: 6
    - text: 我將激之、離爾所鬻而至之地、使爾之報、歸於爾首、
      verse: 7
    - text: 且鬻爾之子女於猶大人、彼鬻於示巴、卽遠方之國、耶和華言之矣、○
      verse: 8
    - text: 當宣告於列邦曰、爾其備戰、激勵勇士、使戰士咸進而上、
      verse: 9
    - text: 以犂製劍、以鐮製戈、懦者當曰、我乃勇士、
      verse: 10
    - text: 四周諸邦、爾其迅速來集、耶和華歟、使爾勇士、蒞臨於此、
      verse: 11
    - text: 列國其興、上至約沙法谷、我坐於彼、而鞫四周諸民、
      verse: 12
    - text: 禾稼旣熟、當以鐮刈之、酒醡旣盈、其池旣溢、當至而踐之、以其惡大也、
      verse: 13
    - text: 羣衆羣衆、在於斷定谷、耶和華在斷定谷之日伊邇矣、
      verse: 14
    - text: 日月晦冥、星辰斂曜、
      verse: 15
    - text: 耶和華自錫安號呼、自耶路撒冷發聲、天地震動、惟耶和華必爲其民之避所、爲以色列人之保障、
      verse: 16
    - text: 爾則知我乃爾之上帝耶和華、居於錫安、我之聖山、於是耶路撒冷爲聖、外人不復經行其中、
      verse: 17
    - text: 是日也、山滴酒醴、岡流乳酪、猶大諸溪流水、耶和華室出泉、灌漑什亭谷、
      verse: 18
    - text: 埃及將成荒蕪、以東必爲荒野、因其虐遇猶大人、流無辜之血於其地、
      verse: 19
    - text: 惟猶大必永存、耶路撒冷歷世弗替、
      verse: 20
    - text: 昔我未雪之血、今必雪之、耶和華居於錫安故也、
      verse: 21
  name: Joel
- chapters:
  - chapter: 1
    verses:
    - text: 猶大王烏西亞、以色列王約阿施子耶羅波安時、地震前二年、提哥亞牧人中、阿摩司得啟示、論以色列之言、○
      verse: 1
    - text: 曰、耶和華將自錫安號呼、自耶路撒冷發聲、牧人之草場愁慘、迦密山巔凋零、○
      verse: 2
    - text: 耶和華曰、大馬色干罪、至三至四、我不挽回厥罰、以其以打穀鐵器撻基列也、
      verse: 3
    - text: 我必使火入於哈薛家、燬便哈達之宮室、
      verse: 4
    - text: 折大馬色之楗、殲亞文谷之居民、及伯伊甸之執杖者、使亞蘭人爲俘、而至吉珥、耶和華言之矣、○
      verse: 5
    - text: 耶和華曰、迦薩干罪、至三至四、我不挽回厥罰、以其盡虜人民、付於以東也、
      verse: 6
    - text: 我必降火於迦薩城垣、燬其宮室、
      verse: 7
    - text: 殲亞實突之居民、及亞實基倫之執杖者、反手以攻以革倫、非利士之遺民滅亡、主耶和華言之矣、○
      verse: 8
    - text: 耶和華曰、推羅干罪、至三至四、我不挽回厥罰、以其付衆民於以東、不念昆弟之約也、
      verse: 9
    - text: 我必降火於推羅城垣、燬其宮室、○
      verse: 10
    - text: 耶和華曰、以東干罪、至三至四、我不挽回厥罰、以其以刃追襲昆弟、絕無矜憫、發忿傷人不已、怒氣恆懷也、
      verse: 11
    - text: 我必降火於提幔、燬波斯拉之宮室、○
      verse: 12
    - text: 耶和華曰、亞捫族干罪、至三至四、我不挽回厥罰、以其刳剔基列之孕婦、恢廓其境土也、
      verse: 13
    - text: 我必燃火於拉巴城垣、燬其宮室、在呼喊戰鬬之日、颶風暴雨之時、
      verse: 14
    - text: 其王與牧伯爲俘、耶和華言之矣、
      verse: 15
  - chapter: 2
    verses:
    - text: 耶和華曰、摩押干罪、至三至四、我不挽回厥罰、以其焚以東王之骨爲灰也、
      verse: 1
    - text: 他必降火於摩押、燬加畧宮室、摩押必死於鼓譟喧譁角聲之中、
      verse: 2
    - text: 我必翦滅其士師、殺戮其牧伯、耶和華言之矣、○
      verse: 3
    - text: 耶和華曰、猶大干罪、至三至四、我不挽回厥罰、以其棄耶和華之法律、不守其典章、厥祖所行之虛誕、使之迷惘、
      verse: 4
    - text: 我必降火於猶大、燬耶路撒冷宮室、○
      verse: 5
    - text: 耶和華曰、以色列干罪、至三至四、我不挽回厥罰、以其鬻義人而得銀、鬻貧民以易屨也、
      verse: 6
    - text: 貪貧窮者蒙首之塵、窒温柔者所行之路、父子同近一女、辱我聖名、
      verse: 7
    - text: 以所質之衣、陳於諸壇之側、偃臥其上、以所罰之酒、飲於其神之室、
      verse: 8
    - text: 昔我滅亞摩利人於爾前、其人高若香柏、強如橡樹、我上滅其果、下絕其根、
      verse: 9
    - text: 我亦攜爾出埃及、導爾歷曠野、凡四十年、俾爾據有亞摩利人之地、
      verse: 10
    - text: 耶和華曰、以色列人歟、我自爾諸子中、興起先知、由爾少年中、興起拿細耳人、是事豈不有諸、
      verse: 11
    - text: 爾乃以酒飲拿細耳人、囑先知曰、勿預言、
      verse: 12
    - text: 我必壓爾、如滿載禾束之車之輘轢然、
      verse: 13
    - text: 疾趨者不得避所、強壯者不得施力、剛勇者不能自救、
      verse: 14
    - text: 執弓者不得屹立、捷足者不得脫逃、乘馬者不能自救、
      verse: 15
    - text: 是日也、壯士中之勇敢者、必裸而遁、耶和華言之矣、
      verse: 16
  - chapter: 3
    verses:
    - text: 以色列人歟、耶和華責所導出埃及之全家、其言爾當聽之、
      verse: 1
    - text: 地上諸族、我惟識爾、故爾諸愆、我必報之、
      verse: 2
    - text: 二人若不相約、豈能偕行乎、
      verse: 3
    - text: 獅未攫物、豈咆哮於林乎、稚獅無所獲、豈怒吼於穴乎、
      verse: 4
    - text: 地上若未設機、鳥豈罹於網乎、無有所獲、機豈起於地乎、
      verse: 5
    - text: 邑中吹角、民豈不懼乎、邑中遭禍、豈非耶和華所爲乎、
      verse: 6
    - text: 主耶和華若不以祕密、先示其僕諸先知、則無所行、
      verse: 7
    - text: 獅旣吼、孰不懼乎、主耶和華旣有命、孰不宣之、○
      verse: 8
    - text: 當於亞實突與埃及之宮室、宣告曰、其集於撒瑪利亞山、觀其中之擾亂、及其暴虐、
      verse: 9
    - text: 耶和華曰、彼以殘暴刧奪、所得之物、藏於其第、不知行正、
      verse: 10
    - text: 故主耶和華曰、將有敵人環繞斯土、敗爾力、掠爾第、
      verse: 11
    - text: 取和華曰、譬彼牧人、救二足一耳於獅口、居撒瑪利亞之以色列人、坐於榻隅、據於華毯之牀、其得救也、亦將若是、
      verse: 12
    - text: 主耶和華、萬軍之上帝曰、爾其聽之、以戒雅各家、
      verse: 13
    - text: 我罰以色列罪愆之日、亦必罰伯特利之壇、斫其壇角、俾墜於地、
      verse: 14
    - text: 且擊其冬夏之室、毀其象牙之室、多室歸於無有、耶和華言之矣、
      verse: 15
  - chapter: 4
    verses:
    - text: 在撒瑪利亞山、巴珊之牝牛歟、其聽斯言、爾曹虐遇貧窮、壓制困乏、謂其主曰、攜酒共飲、
      verse: 1
    - text: 主耶和華指己之聖而誓曰、其日將至、人必以鈎取爾、以魚鈎取爾遺民、
      verse: 2
    - text: 爾必出城缺而直前、投於哈門、耶和華言之矣、○
      verse: 3
    - text: 其往伯特利而干罪、至吉甲而增愆、每晨奉爾祭品、每三日而獻什一、
      verse: 4
    - text: 焚獻有酵之酬恩祭、以樂獻祭炫示於人、以色列人歟、斯乃爾所悅者、主耶和華言之矣、
      verse: 5
    - text: 我於諸邑中、使爾齒淨、各地乏食、然爾猶不歸我、耶和華言之矣、
      verse: 6
    - text: 穫前三月、我禁厥雨、惟雨此邑、不雨彼邑、一田得雨、他田無雨、則枯槁焉、
      verse: 7
    - text: 如是、二三邑之民、踉蹌而行、至他邑求水、飲之而不足、然爾猶不歸我、耶和華言之矣、
      verse: 8
    - text: 我以炎風毒黴之災擊爾、諸菜圃與葡萄園、無花果與橄欖樹、爲蟿螽所食、然爾猶不歸我、耶和華言之矣、
      verse: 9
    - text: 我降疫癘於爾中、同乎埃及、以刃殺爾少者、掠爾馬匹、俾爾營中、腥臭撲鼻、然爾猶不歸我、耶和華言之矣、
      verse: 10
    - text: 我傾覆爾中之城邑、若上帝傾覆所多瑪蛾摩拉然、爾如燼木、得拔於火、然爾猶不歸我、耶和華言之矣、
      verse: 11
    - text: 以色列歟、我必如是行於爾、以色列歟、職是之故、爾宜自備、以迎爾之上帝、
      verse: 12
    - text: 彼造山創風、以人之意念示人、變清晨爲昏暗、履於地之高處、萬軍之上帝耶和華、乃其名也、
      verse: 13
  - chapter: 5
    verses:
    - text: 以色列家歟、我爲爾作哀歌、爾其聽之、
      verse: 1
    - text: 以色列處女顚仆、不得復振、被擲於其地、無人起之、
      verse: 2
    - text: 主耶和華曰、以色列家之邑、出千人者遺百人、出百人者遺十人、
      verse: 3
    - text: 故耶和華謂以色列家曰、爾其尋我則得生、
      verse: 4
    - text: 勿尋伯特利、勿入吉甲、勿往別是巴、蓋吉甲必被虜掠、伯特利必爲虛無、
      verse: 5
    - text: 爾其尋耶和華則得生、免其若火發於約瑟家、而行焚燬、其在伯特利也、無撲滅者、
      verse: 6
    - text: 爾曹變公平爲茵蔯、委義於地、
      verse: 7
    - text: 當求造昴參、變晦冥爲晨光、使白晝爲黑夜、召海水而傾之於地面者、耶和華其名也、
      verse: 8
    - text: 彼令強者忽遭敗亡、以致毀滅及於保障、
      verse: 9
    - text: 督責於邑門者、爾憎之、言正直者、亦惡之、
      verse: 10
    - text: 以爾蹂躪貧人、橫征麥稅、雖以鑿石建室、不得居其中、雖植葡萄嘉園、不得飲其酒、
      verse: 11
    - text: 蓋我知爾罪惡繁多、愆尤重大、虐義人而受賄賂、在邑門而枉窮民、
      verse: 12
    - text: 斯乃奸惡之時、達人緘默、
      verse: 13
    - text: 其求善、勿求惡、俾爾得生、則萬軍之上帝耶和華必偕爾、依爾所言焉、
      verse: 14
    - text: 爾其惡惡好善、在邑門立公義、庶幾萬軍之上帝耶和華、施恩於約瑟之遺民、
      verse: 15
    - text: 主耶和華、萬軍之上帝曰、在諸廣場、人皆號咷、在諸街衢、人曰哀哉、哀哉、召農夫哀悼、召善哭者號咷、
      verse: 16
    - text: 在諸葡萄園、亦必號咷、蓋我經行於爾中、耶和華言之矣、
      verse: 17
    - text: 爾望耶和華之日者禍哉、奚望耶和華之日、其日乃暗而非光也、
      verse: 18
    - text: 如人避獅而遇熊、入室捫壁、被齧於蛇、
      verse: 19
    - text: 耶和華之日、非暗而無光、昏而無耀乎、
      verse: 20
    - text: 爾之節期、我厭惡之、爾之肅會、我不悅之、
      verse: 21
    - text: 爾雖獻燔祭素祭、我不悅納、爾肥牲之酬恩祭、我不垂顧、
      verse: 22
    - text: 爾謳歌之聲、撤於我前、爾琴瑟之音、我不聽聞、
      verse: 23
    - text: 惟願公平如流水之滾滾、仁義如巨川之源源、
      verse: 24
    - text: 以色列家歟、爾在曠野歷四十年、豈以犧牲素祭獻於我乎、
      verse: 25
    - text: 爾舁爾王西弗、與爾之像基芸、卽爾之神星、爲己所造者、
      verse: 26
    - text: 故我必使爾被虜至大馬色外、名爲萬軍之上帝耶和華言之矣、
      verse: 27
  - chapter: 6
    verses:
    - text: 安逸於錫安、優游於撒瑪利亞山、著名列邦之首、以色列家所歸者、其人禍哉、
      verse: 1
    - text: 爾其往甲尼而觀、自彼至哈馬大邑、下至非利士之迦特、其邑豈愈於此國乎、其境豈廣於爾境乎、
      verse: 2
    - text: 爾以爲患難之日遙遠、致暴虐之位速設、
      verse: 3
    - text: 偃臥於象牙之牀、舒體於榻、食羣中之羔、與牢中之犢、
      verse: 4
    - text: 和琴瑟之聲、歌無謂之曲、爲己而製樂器、同乎大衞、
      verse: 5
    - text: 以巨盂飲酒、以寶膏自沐、而爲約瑟之難、則不憂焉、
      verse: 6
    - text: 彼於被虜者中、必先見虜、舒體者之讌樂逝矣、
      verse: 7
    - text: 萬軍之上帝耶和華曰、主耶和華指己而誓、我惡雅各之驕泰、而憎其宮室、將以斯城及其中所有、悉付諸敵、
      verse: 8
    - text: 若於一室遺有十人、俱必死亡、
      verse: 9
    - text: 人之親屬焚其尸者、攜骸出室、問內室之人曰、尚有人偕爾否、彼曰無有、又曰緘默、勿道耶和華之名、
      verse: 10
    - text: 蓋耶和華出令、巨室被擊而碎、小屋亦遭殘破、
      verse: 11
    - text: 馬豈馳於磐巖之上乎、牛豈耕於彼乎、惟爾變公平爲荼毒、變義果爲茵蔯、
      verse: 12
    - text: 虛無是喜、乃曰我儕之角、非以己力而得乎、
      verse: 13
    - text: 萬軍之上帝耶和華曰、以色列家歟、我將興一國以敵爾、自哈馬之道、至亞拉巴之溪、困苦爾焉、
      verse: 14
  - chapter: 7
    verses:
    - text: 主耶和華示我一事、爲王刈草之後、草復萌蘖、是時彼造蝗蟲、
      verse: 1
    - text: 蝗蟲食盡境內之草、我曰、主耶和華歟、求爾赦宥、雅各微小、何能卓立乎、
      verse: 2
    - text: 耶和華回意曰、必免其災、耶和華言之矣、○
      verse: 3
    - text: 主耶和華復示我一事、主耶和華以火施罰、涸其巨淵、將焚土地、
      verse: 4
    - text: 我曰、主耶和華歟、求爾止息、雅各微小、何能卓立乎、
      verse: 5
    - text: 耶和華回意曰、亦免此災、耶和華言之矣、○
      verse: 6
    - text: 又示我一事、爰有牆垣、依準繩所築者、主執準繩、立於其側、
      verse: 7
    - text: 耶和華諭我曰、阿摩司歟、爾所見維何、對曰、準繩、曰、我將置準繩於我民以色列中、不復赦宥之、
      verse: 8
    - text: 以撒之崇邱必荒寂、以色列之聖所必荒蕪、我將興起、以刃攻耶羅波安家、○
      verse: 9
    - text: 伯特利之祭司亞瑪謝、遣人詣以色列王耶羅波安曰、阿摩司在以色列家、圖謀叛爾、彼之所言、國不能堪、
      verse: 10
    - text: 蓋阿摩司曰、耶羅波安必死於刃、以色列必被虜、離其故土、
      verse: 11
    - text: 亞瑪謝又謂阿摩司曰、先見歟、爾其遁往猶大地、在彼可得餬口、而預言焉、
      verse: 12
    - text: 惟在伯特利勿復預言、蓋此爲王之聖所、國家之宮室也、
      verse: 13
    - text: 阿摩司對曰、我素非先知、亦非先知弟子、乃牧人治桑者、
      verse: 14
    - text: 耶和華取我於羣羊之後、謂我曰、往哉、向我民以色列預言、
      verse: 15
    - text: 今爾其聽耶和華言、爾曰勿對以色列預言、勿對以撒家發言、
      verse: 16
    - text: 故耶和華曰、爾妻將在邑中爲妓、爾子女將仆於刃、爾地將度以繩而被分、爾身將死於穢地、以色列必被虜、離其故土、
      verse: 17
  - chapter: 8
    verses:
    - text: 主耶和華示我夏果一筐、
      verse: 1
    - text: 曰、阿摩司歟、爾所見維何、我曰、夏果一筐、耶和華曰、我民以色列、末期已屆、我不復赦宥之、
      verse: 2
    - text: 主耶和華曰、是日殿中之歌、變爲號咷、尸骸繁多、隨在棄擲、人皆緘默、
      verse: 3
    - text: 爾欲吞噬窮乏、滅絕斯土之貧民者、其聽我言、
      verse: 4
    - text: 爾曰、月朔何時過、俾我儕糶穀、安息何時過、俾我儕鬻麥、小其伊法、大其舍客勒、以欺誑之衡詐人、
      verse: 5
    - text: 以銀購窮乏、以屨易貧民、以劣麥出售、
      verse: 6
    - text: 耶和華指雅各之榮而誓曰、彼之所爲、我永不忘、
      verse: 7
    - text: 斯地豈不因此而震動、居其中者豈不悲哀乎、斯地將墳起、如大河之漲、搖撼而復下陷、如埃及之河焉、
      verse: 8
    - text: 主耶和華曰、是日也、我將使日沈於亭午、使地晦於白晝、
      verse: 9
    - text: 使爾節期變爲愁日、謳詠變爲哀歌、人各束麻、衆咸髠首、哀哭若喪獨子、其終則如苦日焉、
      verse: 10
    - text: 主耶和華曰、時日將至、我必使饑饉臨於斯土、人之飢也、非因無糧無水、乃因未聽耶和華之言也、
      verse: 11
    - text: 人必踉蹌而行、自此海至彼海、自北至東、疾趨往來、尋耶和華之言而不得、
      verse: 12
    - text: 是日也、美女少男、必因渴而疲憊、
      verse: 13
    - text: 凡指撒瑪利亞之罪而誓者曰、但乎、我指爾維生之神而誓、或曰、我指別是巴之生途而誓、其人必顚覆、永不復興、
      verse: 14
  - chapter: 9
    verses:
    - text: 我見主立於壇側曰、擊柱頂以震門閾、俾其折碎、墮於衆首、我必以刃戮其遺民、無一能逃、無一得避、
      verse: 1
    - text: 彼雖穿穴入於陰府、我手必取之、雖攀至高天、我必降之、
      verse: 2
    - text: 雖匿於迦密之巔、我必搜而出之、雖避我目、藏於海底、我必命蛇齧之、
      verse: 3
    - text: 雖被虜於敵前、我必命刃殺之、我注目視之、乃爲殃、非爲祥也、
      verse: 4
    - text: 蓋主萬軍之耶和華捫斯地、地卽消融、凡居其中者必悲哀、地將墳起、如大河之漲、而復下陷、如埃及之河焉、
      verse: 5
    - text: 彼乃建其宮室於天、奠其穹蒼於地、召海水而傾之於地面、耶和華其名也、
      verse: 6
    - text: 耶和華曰、以色列人歟、我非視爾如古實人乎、我非導以色列人出埃及地、非利士人出迦斐託、亞蘭人出吉珥乎、
      verse: 7
    - text: 維此干罪之國、主耶和華注目視之、將滅之於地、惟不盡滅雅各家、耶和華言之矣、
      verse: 8
    - text: 我將出命、播散以色列家於列邦、若篩之以篩、惟一粒不隕於地、
      verse: 9
    - text: 我民中之罪人、自謂禍不及我、不臨於我、必死於刃、○
      verse: 10
    - text: 是日也、我將起大衞傾覆之幕、而彌其隙、興其荒墟、建之同於昔日、
      verse: 11
    - text: 使彼得以東之遺民、及以我名而稱之諸邦、行斯事之耶和華言之矣、
      verse: 12
    - text: 耶和華曰、時日將至、耕者繼穫者、踐葡萄者繼播種者、山滴新釀、陵化甘酒、
      verse: 13
    - text: 我將返我民以色列之俘囚、必建荒寂之邑而居之、栽葡萄園而飲其酒、治苑囿而食其果、
      verse: 14
    - text: 我植我民於故土、不復見拔於我所錫之地、爾上帝耶和華言之矣、
      verse: 15
  name: Amos
- chapters:
  - chapter: 1
    verses:
    - text: 俄巴底亞所得之啟示、論以東曰、我儕自耶和華得聞音信、有使者奉遣至列邦曰、其起、我儕其起、與之戰、
      verse: 1
    - text: 耶和華曰、我使爾在列邦中爲微小、甚被藐視、
      verse: 2
    - text: 爾處巖穴、居於崇高、爾心之驕欺爾、自謂誰能降我於地、
      verse: 3
    - text: 爾雖高居如鷹、結巢星間、我必使爾下墜、耶和華言之矣、
      verse: 4
    - text: 爾之見滅爲何如乎、如賊臨爾、如盜夜間至爾、其攘竊也、豈非饜其所欲而後已乎、如摘葡萄者至爾、豈不有所遺乎、
      verse: 5
    - text: 以掃何被搜乎、其所藏之寶、何被索乎、
      verse: 6
    - text: 與爾結盟者、咸逐爾至於邊陲、與爾和好者、欺爾勝爾、食爾糧者、設機檻於爾下、爾無知識也、
      verse: 7
    - text: 耶和華曰、是日、我豈不滅以東之智者、絕以掃山之哲人乎、
      verse: 8
    - text: 提幔歟、爾之勇士將驚惶、致居以掃山者、悉被戮而盡絕、
      verse: 9
    - text: 以爾行暴於爾昆弟雅各、必蒙羞恥、永世見絕、
      verse: 10
    - text: 昔日外人掠其貨財、異族入其邑門、爲耶路撒冷掣籤、爾立於旁、若敵中之一焉、
      verse: 11
    - text: 爾昆弟遘災之日、爾不可旁觀、猶大人見滅之日、爾不可欣喜、於其遭難之日、爾不可狂言、
      verse: 12
    - text: 我民遇禍之日、爾不可入其邑門、受罰之日、爾不可旁觀其苦、罹害之日、爾不可攘取其財、
      verse: 13
    - text: 不可立於通衢、而絕其逃脫者、於其患難之日、不可付其遺民於敵、
      verse: 14
    - text: 蓋耶和華之日近臨萬邦、爾所爲者、加諸爾身、爾所行者、歸於爾首、
      verse: 15
    - text: 爾猶大人、在我聖山而飲、萬邦亦將如是恆飲、且飲且咽、將若未嘗有者、
      verse: 16
    - text: 惟在錫安山、將有逃脫者、其山爲聖、雅各家必得其業、
      verse: 17
    - text: 雅各家爲火、約瑟家爲燄、以掃家爲稿、必燃而燬之、以掃家靡有孑遺、耶和華言之矣、
      verse: 18
    - text: 南土之人、將得以掃山、窪地之人、將得非利士地、其餘將得以法蓮、及撒瑪利亞之田疇、便雅憫將得基列、
      verse: 19
    - text: 以色列軍旅之俘囚、在迦南人中者、將得其地、至於撒勒法、耶路撒冷之俘囚、在西法拉者、必得南土諸邑、
      verse: 20
    - text: 將有救者、上錫安山而鞫以掃山、國則歸於耶和華焉、
      verse: 21
  name: Obadiah
- chapters:
  - chapter: 1
    verses:
    - text: 耶和華諭亞米太子約拿曰、
      verse: 1
    - text: 起往尼尼微大邑、向之而呼、蓋其惡達於我前也、
      verse: 2
    - text: 然約拿起、欲逃往他施、以避耶和華、下至約帕、遇一舟往他施、則付值登舟、欲與之偕往他施、以避耶和華、
      verse: 3
    - text: 耶和華使大風驟起於海、海盪甚、舟幾破、
      verse: 4
    - text: 舟子恐、各籲其神、擲舟中貨於海以輕之、約拿已下內艙、臥而沉睡、
      verse: 5
    - text: 舟長就之曰、睡者歟、奚若此、其起禱爾神、庶神眷念我儕、免致死亡、
      verse: 6
    - text: 衆相語曰、其來、我儕掣籤、俾知我遭此禍、伊誰之故、遂掣籤而得約拿、
      verse: 7
    - text: 衆謂之曰、請告我、我遭斯禍、緣誰之故、爾何業、何自、隸何國、屬何族、
      verse: 8
    - text: 曰、我乃希伯來人、畏天上上帝耶和華、造滄海與陸地者也、
      verse: 9
    - text: 衆懼甚、謂之曰、爾所爲何事、其人咸知彼乃逃避耶和華者、蓋已告之也、
      verse: 10
    - text: 又謂之曰、我當何以待爾、使海爲我而恬靜乎、因海久而愈盪、
      verse: 11
    - text: 約拿曰、舉我而擲於海、則海必爲爾恬靜、蓋我知爾遭此大風、以我故也、
      verse: 12
    - text: 衆力櫂回岸而不能、以海久而愈盪也、
      verse: 13
    - text: 於是衆籲耶和華曰、耶和華歟、求爾勿爲此人之命、使我淪亡、勿以無辜之血、歸於我儕、緣爾耶和華隨所欲而行、
      verse: 14
    - text: 乃舉約拿擲之於海、海之狂蕩乃息、
      verse: 15
    - text: 衆甚畏耶和華、向之獻祭許願、
      verse: 16
    - text: 耶和華備一巨魚吞約拿、約拿在於魚腹、三晝三夜、
      verse: 17
  - chapter: 2
    verses:
    - text: 約拿自魚腹中、禱其上帝耶和華、
      verse: 1
    - text: 曰、我遭患難、籲耶和華、卽蒙俞允、我自陰府之腹呼號、爾聽我聲、
      verse: 2
    - text: 爾投我於深淵、在海之心、洪水環繞我、爾之波濤淹沒我、
      verse: 3
    - text: 我曰、我自爾目前見擲、然仍瞻望爾之聖殿、
      verse: 4
    - text: 大水環我、危及我魂、深淵圍我、草裹我首、
      verse: 5
    - text: 我下至山基、永閉於地楗、我上帝耶和華歟、爾仍援我命於坑坎、
      verse: 6
    - text: 我心疲憊之時、則思念耶和華、我之祈禱、入爾聖殿、達於爾前、
      verse: 7
    - text: 凡務虛妄者、乃自絕慈惠、
      verse: 8
    - text: 惟我必以稱謝之言、獻祭於爾、償我所許之願、拯救乃由於耶和華也、
      verse: 9
    - text: 耶和華命其魚、遂吐約拿於陸地、
      verse: 10
  - chapter: 3
    verses:
    - text: 耶和華復諭約拿曰、
      verse: 1
    - text: 起往尼尼微大邑、以我所命爾者宣之、
      verse: 2
    - text: 約拿乃遵耶和華言、起而往尼尼微、夫尼尼微之邑甚大、周歷三日之程、
      verse: 3
    - text: 約拿入邑一日之程、呼曰、越至四旬、尼尼微必傾覆矣、
      verse: 4
    - text: 尼尼微民信上帝、宣告禁食、自尊逮卑、皆衣麻焉、
      verse: 5
    - text: 斯音傳至尼尼微王、遂起、下位解袍、衣麻坐於灰塵、
      verse: 6
    - text: 乃與諸伯出諭、布告尼尼微曰、或人或畜、牛羣羊羣、俱勿嘗食、勿食勿飲、
      verse: 7
    - text: 人畜俱披麻、衆皆切求上帝、各轉離其惡途、去其手之強暴、
      verse: 8
    - text: 上帝或回心轉意、息其烈怒、俾我不亡、亦未可知、
      verse: 9
    - text: 上帝見其所爲、咸離惡途、乃回厥意、不降所言之災、
      verse: 10
  - chapter: 4
    verses:
    - text: 約拿不悅之甚、而怒、
      verse: 1
    - text: 禱耶和華曰、耶和華歟、我在故土、非言此乎、故亟逃往他施、蓋我知爾爲仁慈矜憫之上帝、遲於發怒、富有恩惠、回意不降其災、
      verse: 2
    - text: 耶和華歟、今求爾索我命、以我之死、猶愈於生、
      verse: 3
    - text: 耶和華曰、爾怒宜乎、
      verse: 4
    - text: 約拿出邑、坐於邑東、在彼構廬、坐於蔭下、觀此邑之究竟、
      verse: 5
    - text: 耶和華上帝備蓖蔴、滋長高於約拿、蔭覆厥首、以解其苦、約拿因之喜甚、
      verse: 6
    - text: 詰旦昧爽、上帝備蟲齧蓖蔴、遂致枯槁、
      verse: 7
    - text: 日出時、上帝備東風、其氣炎酷、日暴約拿之首、使之昏迷、則求死曰、我之死、猶愈於生焉、
      verse: 8
    - text: 上帝謂之曰、爾以蓖蔴而怒、宜乎、對曰、我怒至死、亦宜也、
      verse: 9
    - text: 耶和華曰、此蓖蔴、爾未爲之勞、爾未使之長、一夜而生、一夜而亡、爾尚惜之、
      verse: 10
    - text: 尼尼微大邑、其中不辨左右手者、有逾十二萬、且牲畜孔多、我豈不惜之乎、
      verse: 11
  name: Jonah
- chapters:
  - chapter: 1
    verses:
    - text: 猶大王約坦亞哈斯希西家年間、耶和華以論撒瑪利亞耶路撒冷之事、諭摩利沙人彌迦、○
      verse: 1
    - text: 諸民歟、爾其聽之、地與充其上者、傾耳聆之、主耶和華自其聖殿、向爾爲證、
      verse: 2
    - text: 蓋耶和華出其所而降臨、履於地之高處、
      verse: 3
    - text: 其下諸山銷鎔、諸谷分裂、如蠟在火前、如水流坡下、
      verse: 4
    - text: 此皆因雅各之愆尤、以色列家之罪戾也、雅各之愆尤維何、非撒瑪利亞乎、猶大之崇邱維何、非耶路撒冷乎、
      verse: 5
    - text: 故我將使撒瑪利亞、如田野之邱墟、如植葡萄之處、傾其石於谷、而露其基、
      verse: 6
    - text: 其雕像悉見碎、所獲之贈、必焚於火、其偶像必荒廢、蓋彼所積者、原爲娼之贈、後必復爲娼之贈、
      verse: 7
    - text: 爲此、我將哀痛號咷、解衣裸體而行、哀嘷若野犬、悲鳴若鴕鳥、
      verse: 8
    - text: 因其創不能醫、延及猶大、至於耶路撒冷、我民之門、
      verse: 9
    - text: 勿告於迦特、勿哭於亞柯、我在伯亞弗拉、輾轉於灰塵、
      verse: 10
    - text: 沙斐居民歟、爾其裸體、蒙羞而去、撒南居民不出、伯以薛人號咷、致爾失立足之地、
      verse: 11
    - text: 瑪律居民憂慮、而望福祉、因禍自耶和華降於耶路撒冷之門、
      verse: 12
    - text: 拉吉居民歟、其以快馬駕車、錫安女獲罪、始於拉吉、以色列之罪戾、肇見於爾中、
      verse: 13
    - text: 爾猶大必饋贐於摩利設迦特、亞革悉諸家將欺誆以色列諸王、
      verse: 14
    - text: 瑪利沙居民歟、我將使據有爾者至爾所、以色列之顯者、將逃至亞杜蘭、
      verse: 15
    - text: 爾其自髠、爲爾所悅之子女而剪髮、首童若鷹、以其被虜而離爾焉、
      verse: 16
  - chapter: 2
    verses:
    - text: 在牀謀惡營邪、迨至黎明、以手有力而行之者、其人禍哉、
      verse: 1
    - text: 彼貪田畝而奪之、貪第宅而取之、且虐待其人與家、而據其業、
      verse: 2
    - text: 故耶和華曰、我必籌一災禍、以罰斯族、爾不得脫於項、不得昂首而行、以此乃患難之時也、
      verse: 3
    - text: 是日也、人將爲爾作諷詞、發悲慘之哀歌曰、我儕悉敗、彼移我民之業、使其離我、以我田畝、分予悖逆之人、
      verse: 4
    - text: 故在耶和華會中、掣籤引繩者、爾中無一人焉、
      verse: 5
    - text: 彼云、爾曹勿言預言、勿道此事、侮辱之言、永不止息、
      verse: 6
    - text: 雅各家歟、豈可曰耶和華之神褊急乎、此事豈彼所爲、我言非有益於正行者乎、
      verse: 7
    - text: 邇來我民興起若敵、有人安然而行、不好戰鬬、彼乃奪其外服、祇留裏衣、
      verse: 8
    - text: 爾逐我民婦、離其安宅、永奪我榮於其幼稚、
      verse: 9
    - text: 爾起而往、此非爾安息之所、汚穢必敗壞之、其敗壞甚矣、
      verse: 10
    - text: 如人從虛僞、尚誑言、曰、我論清酒醇醪、向爾預言、彼則可爲斯民之先知焉、○
      verse: 11
    - text: 雅各歟、我必集爾衆、亦必聚以色列之遺民、置於一所、若牢中之羊、場內之羣、因人衆多、其聲譁然、
      verse: 12
    - text: 闢路者前往、衆乃衝至邑門、自邑門而出、其王先之而行、耶和華導於其前、
      verse: 13
  - chapter: 3
    verses:
    - text: 我曰、雅各之首領、以色列家之有司歟、爾其聽之、公義非爾所當知乎、
      verse: 1
    - text: 惟爾惡善好惡、剝人之膚、剔肉於骨、
      verse: 2
    - text: 食我民之肉、剝其膚、折其骨、切之成塊、若爲釜而備、若鼎中之肉、
      verse: 3
    - text: 至時、彼將籲耶和華、而不之應、必因其所爲之惡、掩面弗顧、
      verse: 4
    - text: 論及誘惑我民之先知、彼牙齒有所嚼、則呼曰平康、若不以物實其口、則備戰以攻之、耶和華曰、
      verse: 5
    - text: 爾將遇昏夜、不見異象、遘晦冥、不得卜筮、日必沒於先知之上、晝變爲暗、
      verse: 6
    - text: 先見抱愧、卜者懷慙、皆掩其脣、因無有上帝之應也、
      verse: 7
    - text: 惟我感於耶和華之神、充力與義與能、以示雅各之愆尤、以色列之罪戾、
      verse: 8
    - text: 雅各家之首領、以色列家之有司歟、爾其聽之、爾曹惡公義、枉正直、
      verse: 9
    - text: 以血建錫安、以惡建耶路撒冷、
      verse: 10
    - text: 首領爲賄而行鞫、祭司爲利而訓誨、先知爲金而占卜、猶恃耶和華曰耶和華非在我中乎、災禍必不臨我、
      verse: 11
    - text: 以爾之故、錫安必被耕、有若田疇、耶路撒冷爲墟、聖室之山、猶林中之崇邱、
      verse: 12
  - chapter: 4
    verses:
    - text: 越至末日、耶和華室之山、必堅立爲衆山之冠、超乎諸嶺、萬邦匯之、
      verse: 1
    - text: 衆民將往而言曰、其來、我儕登耶和華之山、詣雅各上帝之室、彼將教我以其道、我將履於其途、蓋法律自錫安而出、耶和華之言、由耶路撒冷而來、
      verse: 2
    - text: 彼將行鞫於列邦、審判遠方之強國、俾其以劍製犂、以戈製鐮、國不興戎相攻、人不復習戰、
      verse: 3
    - text: 惟各坐其葡萄及無花果樹下、無人使之恐怖、萬軍之耶和華口言之矣、
      verse: 4
    - text: 萬民各奉其神之名而行、惟我儕必奉我上帝耶和華之名而行、至於永久焉、○
      verse: 5
    - text: 耶和華曰、是日我必集跛者、聚逐者、及我所困苦者、
      verse: 6
    - text: 使跛者爲遺民、屛諸遠方者爲強國、耶和華治之於錫安山、自今以迄永久、
      verse: 7
    - text: 錫安女之山、羣羊之臺歟、昔日之權、耶路撒冷女之國、必復於爾、
      verse: 8
    - text: 今爾何爲號呼、爾中無王、爾之謀士隕沒、致爾痛苦、若臨產之婦乎、
      verse: 9
    - text: 錫安女歟、爾其痛苦劬勞、若臨產之婦、蓋爾必出邑居野、且至巴比倫、在彼得救、耶和華將贖爾於敵手、
      verse: 10
    - text: 今有多國集而攻爾、曰、願彼被汚、願我目覩所欲臨於錫安者、
      verse: 11
    - text: 但彼不知耶和華之意、不明其謀、蓋耶和華集之、如集禾束在於禾場、
      verse: 12
    - text: 錫安女歟、起而踐之、我必使爾角爲鐵、爾蹄爲銅、爾將擊碎多民、獻其利於耶和華、奉其財於全地之主、
      verse: 13
  - chapter: 5
    verses:
    - text: 結隊之女乎、今可和會成羣、彼衆已圍攻我、將以杖擊以色列士師之頰、
      verse: 1
    - text: 伯利恆以法他乎、爾在猶大郡中爲小、然將有一人自爾而出、爲君於以色列、其原由於亙古、本於太初、
      verse: 2
    - text: 耶和華將付斯民於敵、迨姙婦生子之時、其昆弟之遺餘、將歸於以色列人、
      verse: 3
    - text: 彼必卓立、賴耶和華之力、與其上帝耶和華之威名、而牧其羣、使衆安居、彼必爲大、至於地極、
      verse: 4
    - text: 斯人將爲我之平康、當亞述人入我境、踐我宮時、我必興起七牧八伯以敵之、
      verse: 5
    - text: 彼將以刃毀亞述地、及甯錄地之關、亞述人入我地、踐我境時、彼必救我、
      verse: 6
    - text: 雅各遺民、必在多邦中、若湛露由於耶和華、若甘霖施於草、不待於人、不須世人也、
      verse: 7
    - text: 雅各遺民、必在諸國多民中、若獅於林間百獸之中、若稚獅於羣羊之中、如其經過、則踐踏裂碎之、無人救援、
      verse: 8
    - text: 願爾手舉於仇讐之上、願爾敵悉見絕焉、○
      verse: 9
    - text: 耶和華曰、是日我將於爾中絕爾馬、壞爾車、
      verse: 10
    - text: 毀爾地之城邑、傾爾諸保障、
      verse: 11
    - text: 絕爾中之巫術、俾不復有占卜者、
      verse: 12
    - text: 絕爾中之雕像柱像、使爾不復拜己手所造之物、
      verse: 13
    - text: 拔爾中之木偶、毀爾諸敵、
      verse: 14
    - text: 不順之邦、我必發忿震怒以報之、
      verse: 15
  - chapter: 6
    verses:
    - text: 爾曹其聽耶和華言、曰起向諸山爭辯、俾諸陵聽爾之聲、
      verse: 1
    - text: 諸山及永固之地基歟、其聽耶和華之爭辯、蓋耶和華有爭論於其民、必與以色列爭辯、
      verse: 2
    - text: 我民歟、我於爾何爲、何事煩爾、爾其對我證之、
      verse: 3
    - text: 昔我導爾出埃及地、贖爾脫奴隸之室、遣摩西亞倫米利暗行於爾前、
      verse: 4
    - text: 我民歟、爾其憶摩押王巴勒所謀、及比珥子巴蘭所以應之、且憶自什亭至吉甲、所遇之事、俾爾知耶和華公義之行爲、○
      verse: 5
    - text: 我詣耶和華、跪拜至上之上帝、當奉何物、豈以燔祭及盈歲之犢、而詣之乎、
      verse: 6
    - text: 耶和華豈悅牡羊千千、或油溪萬萬乎、我豈可因己過、獻我首生之子、緣我魂之罪、獻我身之果乎、
      verse: 7
    - text: 人乎、耶和華已示爾何者爲善、彼所求於爾者、非惟行公義、好仁慈、謙卑與爾上帝偕行乎、○
      verse: 8
    - text: 耶和華之聲、向斯邑而呼、智者必寅畏其名、其聽厥杖、而知爲誰所定、
      verse: 9
    - text: 惡人之家、非尚有不義之財、與可憎之小量乎、
      verse: 10
    - text: 我若有不公之衡、囊中有欺誑之石、豈得爲潔乎、
      verse: 11
    - text: 邑中富人、充於強暴、居民言誑、口舌詭譎、
      verse: 12
    - text: 故我擊爾、俾受重傷、以爾諸罪、使爾寂寞、
      verse: 13
    - text: 爾將食而不飽、腹中空虛、雖遷爾賄、不得保存、卽有保存、我必付之於刃、
      verse: 14
    - text: 爾將播而不穫、踐橄欖不得沐其油、踐葡萄不得飲其酒、
      verse: 15
    - text: 蓋尚有守暗利之例、從亞哈家所爲者、而爾遵循其謀、我必使爾寂寞、斯土居民、爲人嗤笑、我民之辱、爾必任之、
      verse: 16
  - chapter: 7
    verses:
    - text: 禍哉我也、我如夏果已收、如採葡萄所遺、無穗可食、我心所慕初熟之無花果、亦無有也、
      verse: 1
    - text: 虔敬者亡於斯土、正直者泯於人間、皆伏伺以流血、各張網羅、以獵昆弟、
      verse: 2
    - text: 厥手惟惡是營、而亟行之、牧伯徇情、士師貪賄、大人言其中心之惡欲、共同組織之、
      verse: 3
    - text: 其至善者、等於荊榛、其至正者、劣於棘籬、爾守望者所宣懲罰之日、今已至矣、爾必驚擾、
      verse: 4
    - text: 勿信鄰里、勿恃友朋、對爾懷中之婦、亦守爾口、
      verse: 5
    - text: 蓋子藐其父、女敵其母、媳敵其姑、人之仇讐、卽其家人也、○
      verse: 6
    - text: 若我、則必瞻望耶和華、俟救我之上帝、我上帝必聽我、
      verse: 7
    - text: 我敵歟、勿因我而欣喜、我雖傾覆、必復興起、我坐於幽暗、耶和華爲我之光、
      verse: 8
    - text: 緣我獲罪於耶和華、必當其怒、迨其爲我伸寃、爲我行鞫、彼必導我入於光明、我必得見其義、
      verse: 9
    - text: 我敵見之、必蒙羞恥、昔彼謂我曰、爾之上帝耶和華安在、彼必遭報、被踐若街衢之泥、爲我目覩、
      verse: 10
    - text: 建築牆垣之日、爾之地界廣拓、
      verse: 11
    - text: 是日有人、自亞述與埃及諸邑、自埃及至大河、自此海至彼海、自此山至彼山、必皆歸爾、
      verse: 12
    - text: 惟斯土必因居民行爲之果報、而荒蕪焉、○
      verse: 13
    - text: 爾其以杖、牧爾獨居林中之民、卽爾業之羣、在迦密間、牧之於巴珊基列、若古昔然、
      verse: 14
    - text: 我將以異蹟示爾、如出埃及地之日、
      verse: 15
    - text: 列邦見之、必以己之能力爲恥、掩其口、塞其耳、
      verse: 16
    - text: 必舐塵若蛇、戰慄出穴、如匍匐之物、悚然而歸我上帝耶和華、且因爾而懼焉、
      verse: 17
    - text: 有何神若爾乎、赦免愆尤、宥遺民之罪戾、蓄怒不永、仁慈是悅、
      verse: 18
    - text: 彼必復矜恤我、踐我愆尤於足下、投其諸罪於深海、
      verse: 19
    - text: 必依古昔與我列祖所誓之言、施誠實於雅各、行仁慈於亞伯拉罕、
      verse: 20
  name: Micah
- chapters:
  - chapter: 1
    verses:
    - text: 對尼尼微之警示、伊勒歌斯人那鴻啟示之書、○
      verse: 1
    - text: 耶和華爲忌邪報復之上帝、耶和華報復而充以怒、耶和華報復於其敵、爲其仇蓄怒、
      verse: 2
    - text: 耶和華遲於發怒、具有大能、干罪者決不赦宥、耶和華之道途、在於颶風狂飇、雲爲其足下之塵埃、
      verse: 3
    - text: 斥海而涸之、竭河而乾之、巴珊迦密衰殘、利巴嫩之榮華凋謝、
      verse: 4
    - text: 山嶽因之震動、岡嶺銷鎔、大地世界與居其上者、墳起於其前、
      verse: 5
    - text: 厥怒奮發、孰能屹立、孰能當其忿怒之烈、其怒傾洩如火、磐巖爲之崩裂、
      verse: 6
    - text: 耶和華乃善、患難之日、乃爲保障、凡託庇於彼者、彼皆知之、
      verse: 7
    - text: 惟以氾濫之水、淹沒其地、追敵入於幽暗、
      verse: 8
    - text: 爾曹向耶和華何所謀乎、彼將盡滅之、災難無庸再起、
      verse: 9
    - text: 彼衆叢雜若荊棘、沈迷若醉酒、必若枯草、被燬殆盡、
      verse: 10
    - text: 有一人焉、自爾而出、向耶和華圖奸惡、謀不軌、
      verse: 11
    - text: 耶和華曰、敵雖力足人多、亦將見滅、歸於烏有、我昔雖苦爾、不復苦爾矣、
      verse: 12
    - text: 我必自爾折其軛、斷爾索、
      verse: 13
    - text: 耶和華論敵、發命曰、以爾名而稱者、不復繼傳、雕鑄之像、我將滅於爾神之室、爾乃卑陋、我爲爾造墓矣、
      verse: 14
    - text: 試觀報嘉音、傳和平者、其足立於山上、猶大歟、守爾節期、償爾所願、蓋彼惡者盡滅、不復過爾境矣、
      verse: 15
  - chapter: 2
    verses:
    - text: 行破壞者至而攻爾、當守保障、防道路、強健爾腰、大奮爾力、
      verse: 1
    - text: 耶和華恢復雅各之榮、如疇昔以色列之榮、蓋刦者已刦之、且毀傷其葡萄之枝、
      verse: 2
    - text: 勇士之干乃朱、戰士之衣乃絳、備戰之日、車之鋼鐵、閃爍若火、松戈揮動、
      verse: 3
    - text: 其車狂走於邑郊、馳驅於街市、狀如火炬、疾若電光、
      verse: 4
    - text: 彼召其顯者、乃竭蹶而行、速至城垣、以備扞禦、
      verse: 5
    - text: 河閘開啟、宮闕消滅、
      verse: 6
    - text: 命定王后暴露、被虜而去、宮女椎胸、哀鳴若鳩、
      verse: 7
    - text: 伊古以來、尼尼微若匯水之沼、今居民逃遁、或呼之曰、止止、無回顧者、
      verse: 8
    - text: 掠其銀、刦其金、寶藏無盡、珍器甚多、
      verse: 9
    - text: 邑旣空虛荒涼、人心消沮、兩膝相觸、腰間痛楚、面俱失色、
      verse: 10
    - text: 獅穴與稚獅養育之區、牡獅牝獅稚獅遊行、無人恫喝之所、今安在哉、
      verse: 11
    - text: 牡獅裂者、以給稚獅、攫者以予牝獅、以所裂者充其穴、以所攫者盈其洞、
      verse: 12
    - text: 萬軍之耶和華曰、我爲爾敵、必焚爾車爲煙、以刃戮爾稚獅、爾所裂者、絕於地上、爾使之聲、不復聞焉、
      verse: 13
  - chapter: 3
    verses:
    - text: 禍哉血邑、詭譎強暴充滿、刦奪不息、
      verse: 1
    - text: 鞭聲振振、車輪轟轟、馬馳驟、車奔騰、
      verse: 2
    - text: 騎兵衝突、劍光芒、戈閃爍、被殺者多、尸身堆積、屍骸無數、人蹶於上、
      verse: 3
    - text: 蓋此美妓多淫、工行邪術、以淫行鬻列邦、以邪術鬻諸族、
      verse: 4
    - text: 萬軍之耶和華曰、我爲爾敵、必揭爾裙、以蒙爾面、以爾裸體示於列國、以爾醜辱示於萬邦、
      verse: 5
    - text: 且以可憎之穢、投於爾身、使爾鄙陋、爲衆目所視、
      verse: 6
    - text: 凡見爾者、必逃避爾曰、尼尼微荒蕪、誰哀悼之、慰藉爾者、我何由而尋之乎、
      verse: 7
    - text: 爾豈愈於挪亞們乎、彼居河間、諸水縈繞、以水爲塹、以水爲垣、
      verse: 8
    - text: 古實埃及、爲彼之力、其力無窮、弗與路比、爲彼之助、
      verse: 9
    - text: 惟彼被徙、而爲俘囚、嬰孩被擲、碎於街隅、其顯者、敵爲之掣籤、其大人、則繫之以鏈、
      verse: 10
    - text: 爾將沈醉而昏、因敵而尋衞所、
      verse: 11
    - text: 爾諸保障、如無花果之初實、一經搖撼、則落於食者之口、
      verse: 12
    - text: 爾境之民、同於婦女、爾國之門、啟於敵前、門楗爲火所焚、
      verse: 13
    - text: 爾其汲水以備受困、堅爾保障、踐泥擣土、執持磚模、
      verse: 14
    - text: 任爾多若蝻蝗、衆若蟿螽、在彼火將焚爾、刃將滅爾、如爲蝻蝗所吞、
      verse: 15
    - text: 爾增商賈、多於天星蝻蝗食盡而去、
      verse: 16
    - text: 爾之牧伯、有若蝗蟲、爾之軍長、有若蚱蜢成羣、日寒棲於藩籬、日出而去、不知其所、
      verse: 17
    - text: 亞述王乎、爾之民牧寢矣、爾之顯者休矣、民衆散於山間、無人集之、
      verse: 18
    - text: 爾傷莫能減之、爾創甚劇、凡聞爾之音耗者、必向爾鼓掌、蓋爾之兇惡、誰未屢受之耶、
      verse: 19
  name: Nahum
- chapters:
  - chapter: 1
    verses:
    - text: 先知哈巴谷所得之警示、○
      verse: 1
    - text: 耶和華歟、我呼籲、爾不垂聽、將至何時、我因強暴呼籲爾、爾不施援、
      verse: 2
    - text: 胡爲使我見奸惡、爾奚觀橫逆乎、殘賊強暴、在於我前、怨隙爭鬬、紛然並起、
      verse: 3
    - text: 緣此法律廢弛、公義不彰、惡者環繞義人、公義顯然違反、
      verse: 4
    - text: 爾其觀於列邦、甚爲駭異、當爾之日、我行一事、人雖告爾、爾不之信、
      verse: 5
    - text: 我將興起迦勒底人、是乃殘酷暴躁之邦、徧行大地、據非己之居所、
      verse: 6
    - text: 彼矜嚴可畏、使威行鞫、悉由於己、
      verse: 7
    - text: 其馬疾於豹、猛於暮出之狼、騎兵奔騰、來自遠方、疾飛如急食之鷹、
      verse: 8
    - text: 彼之來也、爲行強暴、奮勇直前、聚厥俘虜、如沙之多、
      verse: 9
    - text: 藐視君王、姍笑牧伯、譏嘲保障、築壘而下之、
      verse: 10
    - text: 彼以己力爲神、其衝突也、若風飄過、致干罪戾、
      verse: 11
    - text: 耶和華我上帝、我聖者歟、爾非自永古而有乎、我儕必不死矣、耶和華歟、爾爲行鞫而立之、磐石歟、爾爲譴責而設之、
      verse: 12
    - text: 爾目清潔、不視邪惡、不觀橫逆、爾何顧諟行詐者乎、惡人吞噬義於己者、爾何緘默乎、
      verse: 13
    - text: 何使人若海魚、若無主匍匐之物乎、
      verse: 14
    - text: 敵以鈎釣之、以罟捕之、以網集之、緣此歡欣喜樂、
      verse: 15
    - text: 獻祭於其罟、焚香於其網、因其由此所得者肥、所食者豐也、
      verse: 16
    - text: 彼傾其網、恆戮列邦、而不之惜、可乎哉、
      verse: 17
  - chapter: 2
    verses:
    - text: 我必立於守望之所、佇於戍樓、觀其何以語我、我之質訴、何以應答、
      verse: 1
    - text: 耶和華謂我曰、書此啟示、昭著於版、俾人趨而能讀、
      verse: 2
    - text: 蓋此啟示、有定期焉、其終極必速至、決不虛誑、雖則遲延、爾其待之、因其必臨、不濡滯也、
      verse: 3
    - text: 其人心驕、中懷不正、惟義者以信得生、
      verse: 4
    - text: 彼嗜酒行詐、驕傲而不安居、擴張其欲、恍若陰府、如死亡之無饜、集萬邦、會萬民、使爲己有、
      verse: 5
    - text: 斯衆豈不以譬詞諷之、以隱語嘲之曰、禍哉其人、聚斂非己之財、擔負典質之重、伊於胡底、
      verse: 6
    - text: 剝削爾者、豈不勃興乎、窘迫爾者、豈不亟起乎、爾必爲其所虜之物、
      verse: 7
    - text: 因爾刦掠多邦、流人之血、行強暴於其地其邑、及凡居於其中者、諸國之遺民、亦必刦掠爾、○
      verse: 8
    - text: 獲不義之財、以富其家、營巢於高處、以避凶暴之手、其人禍哉、
      verse: 9
    - text: 爾之所謀、翦滅多民、貽羞爾家、自取罪戾、
      verse: 10
    - text: 壁中之石將呼、木中之梁將應、○
      verse: 11
    - text: 以血建邑、以惡築城、其人禍哉、
      verse: 12
    - text: 諸民勞力乃爲火、列邦辛苦歸於虛、此非由於萬軍之耶和華乎、
      verse: 13
    - text: 蓋知耶和華榮耀之知識、將徧滿大地、若水之瀰漫於海焉、○
      verse: 14
    - text: 和毒以飲鄰里、使之沈醉、欲觀其裸、其人禍哉、
      verse: 15
    - text: 爾充於辱、非充於榮、亦當飲之、彰爾不潔、耶和華右手之杯、將傳及爾、汚辱加於爾榮、
      verse: 16
    - text: 爾行強暴於利巴嫩、加殘害於羣獸、使之驚怖、且流人血、行強暴於其地其邑、及凡居於其中者、必反乎爾、○
      verse: 17
    - text: 工師雕像、於製造者何益之有、鑄偶乃僞師、製造者恃此喑啞之像、何益之有、
      verse: 18
    - text: 謂木曰寤、謂啞石曰起、其人禍哉、此物豈能垂訓乎、彼飾以金銀、而中無生氣、
      verse: 19
    - text: 惟耶和華在其聖殿、全地當靜默於其前、
      verse: 20
  - chapter: 3
    verses:
    - text: 先知哈巴谷之禱語、心感神游之詞章、○
      verse: 1
    - text: 耶和華歟、我聞爾之聲譽而懼、耶和華歟、求爾於此數年中、復興爾工、於此數年中顯著之、震怒之際、仍懷矜憫之念、
      verse: 2
    - text: 上帝自提幔來、聖者自巴蘭山至、其榮蔽諸天、讚美徧大地、
      verse: 3
    - text: 朗耀如日華、其手發光芒、能力蘊於其中、
      verse: 4
    - text: 疫癘行於其前、火箭出於其下、
      verse: 5
    - text: 彼立、則震動大地、彼視、則激觸列邦、恆在之山崩頹、永存之嶺傾陷、其道亙古如斯、
      verse: 6
    - text: 我見古珊之幕遭難、米甸之帷動搖、
      verse: 7
    - text: 耶和華乘馬、駕拯救之車、豈忿諸河、恚諸川、怒滄海乎、
      verse: 8
    - text: 爾弓出弢、爾矢皆中、使河決地、
      verse: 9
    - text: 諸山見爾而戰慄、大水奔流、深淵發聲、波濤激躍、
      verse: 10
    - text: 爾矢激射、爾戈閃爍、日月因之停於其宮、
      verse: 11
    - text: 爾發忿徧行大地、爾震怒蹂躪列邦、
      verse: 12
    - text: 爾出以救爾民、拯爾受膏者、爾擊惡者之首、毀其室、露其址、至於盡處、
      verse: 13
    - text: 爾以戈矛、刺其戰士之首、彼衆來如颶風、使我四散、其所喜者、暗噬貧民、
      verse: 14
    - text: 爾乘馬踐海、經洶湧之大水、○
      verse: 15
    - text: 我旣聞之、我體戰慄、我脣顫動、骸骨若朽、我戰慄於我所、我惟靜默、以俟患難之日至、犯境之民來、
      verse: 16
    - text: 無花果雖不舒蕊、葡萄樹雖不結實、橄欖無所產、田畝不出糧、牢中絕羊、闌內無牛、
      verse: 17
    - text: 我猶因耶和華而歡欣、爲救我之上帝而喜樂、
      verse: 18
    - text: 主耶和華爲我之力、使我足疾若麀、俾我履於崇高之處、斯歌使伶長鼓琴歌之、
      verse: 19
  name: Habakkuk
- chapters:
  - chapter: 1
    verses:
    - text: 亞們子約西亞爲猶大王時、耶和華諭希西家玄孫、亞瑪利雅曾孫、基大利孫、古示子西番雅、
      verse: 1
    - text: 耶和華曰、我必盡滅萬類於地、
      verse: 2
    - text: 殲滅人民牲畜、飛鳥海魚、及凡窒礙、與行惡者、我必絕人於地、耶和華言之矣、
      verse: 3
    - text: 我必舉手於猶大、及耶路撒冷居民、且在斯土、滅絕所遺之巴力、與基瑪琳之名、曁厥祭司、
      verse: 4
    - text: 以及凡在屋巔、崇拜天象者、並崇拜耶和華、指耶和華而誓、亦指瑪勒堪而誓者、
      verse: 5
    - text: 與背耶和華、而不從之者、及不尋求耶和華、而不訪之者、○
      verse: 6
    - text: 在主耶和華前、爾宜靜默、蓋耶和華之日伊邇、耶和華已備祭品、區別其賓客矣、
      verse: 7
    - text: 至耶和華祭祀之日、必罰牧伯、與諸王子、及凡衣異服者、
      verse: 8
    - text: 是日凡踰門閾、以強暴詭詐充其主人之室者、我必罰之、
      verse: 9
    - text: 耶和華曰、是日必有哀哭之聲、出自魚門、號咷之聲、出自二區、傾圮之聲、出自邱陵、
      verse: 10
    - text: 瑪革提施居民歟、爾其號咷、因貿易者敗亡、運銀者見絕矣、
      verse: 11
    - text: 是時我將以燈遍索耶路撒冷、凡沉靜若酒滓、中心自謂、耶和華不降福、亦不降禍者、我必罰之、
      verse: 12
    - text: 彼之貨財被掠、第宅荒蕪、建屋而不得居、植葡萄園而不得飲其酒、
      verse: 13
    - text: 耶和華之大日伊邇、旣近且速、耶和華之日有聲、勇士慘然號哭、
      verse: 14
    - text: 是日乃震怒之日、急難困苦之日、毀滅淒涼之日、幽暗晦冥之日、密雲深黑之日、
      verse: 15
    - text: 吹角告警之日、將攻堅城高堞、
      verse: 16
    - text: 我必加苦於人、使其行走同於瞽者、以其獲罪於耶和華、其血傾如塵埃、其肉棄如糞土、
      verse: 17
    - text: 耶和華震怒之日、彼之金銀不能救之、全地必爲其憤嫉之火所滅、凡居斯土者、必猝然滅絕、
      verse: 18
  - chapter: 2
    verses:
    - text: 無恥之邦歟、爾其會集、
      verse: 1
    - text: 卽於命令未出、光陰未逝、其速如糠、耶和華烈怒未降、忿恚之日未至以先、會集而來、
      verse: 2
    - text: 大地之上、凡謙卑而守律例者、當尋求耶和華、尋求公義與謙卑、則於耶和華忿怒之日、庶可藏匿、
      verse: 3
    - text: 迦薩必闃寂、亞實基倫必荒涼、亞實突亭午被逐、以革倫見拔、
      verse: 4
    - text: 禍哉、海濱居民、基利提族也、非利士人之地迦南歟、耶和華有言責爾、將殲滅爾、至無居民、
      verse: 5
    - text: 瀕海之區、將爲草場、有牧人之廬、羣羊之牢、
      verse: 6
    - text: 海濱將歸於猶大家之遺民、牧畜於彼、暮則臥於亞實基倫之室、蓋其上帝耶和華必眷顧之、而返其俘囚也、
      verse: 7
    - text: 摩押之毀謗、亞捫人之詬辱、我聞之矣、彼詆我民、自大而侵其境、
      verse: 8
    - text: 故萬軍之耶和華、以色列之上帝曰、我指己生而誓、摩押將如所多瑪、亞捫將如蛾摩拉、徧成蒺藜斥鹵之地、永久荒蕪、我之遺民、必虜其人、我之餘民、必據其土、
      verse: 9
    - text: 因彼驕矜自大、毀謗萬軍耶和華之民、故必遇此也、
      verse: 10
    - text: 耶和華必向之顯爲可畏、使地上諸神受餒、列邦羣島之民、各在其所崇拜耶和華、
      verse: 11
    - text: 古實人歟、爾亦必見戮於我刃、
      verse: 12
    - text: 耶和華將伸手向北、而滅亞述、使尼尼微荒蕪、旱乾如曠野、
      verse: 13
    - text: 羣畜各類之獸、將臥其中、鵜鶘鸕鷀、棲於柱頂、鳴於窗牖、門閾闃寂、香柏之製、俱已剝落、
      verse: 14
    - text: 此乃歡樂之邑、安居無慮、其心自謂惟我而已、我外無他、今奚荒寂、成爲獸臥之所、凡經過者、必搖手而嗤笑之、
      verse: 15
  - chapter: 3
    verses:
    - text: 禍哉、背逆汚穢暴虐之邑也、
      verse: 1
    - text: 彼不聽命令、不受教誨、不恃耶和華、不親其上帝、
      verse: 2
    - text: 其中之牧伯乃吼獅、其士師爲暮出之狼、無所遺於詰旦、
      verse: 3
    - text: 其先知輕佻詭詐、其祭司汚玷聖所、干犯法律、
      verse: 4
    - text: 在其中之耶和華乃義、不行不義、旦旦彰其公義、無有間斷、惟彼不義之輩、弗知愧恥、
      verse: 5
    - text: 我曾翦滅列邦、使其堞樓闃寂、街衢荒涼、無人經之、其邑被毀、寂然無人、無居之者、
      verse: 6
    - text: 我曾曰、爾惟寅畏我、受我訓誨、爾之第宅、則不依我所定被毀、但爾黎明而起、自敗厥行、
      verse: 7
    - text: 耶和華曰、爾宜俟我、迨我起而虜掠之日、蓋我已定志、招集諸族、會聚諸國、傾我忿恚、洩我烈怒於其上、全地將爲我憤嫉之火所滅、
      verse: 8
    - text: 是時我必使諸民之脣爲潔、以籲耶和華名、同心服事之、
      verse: 9
    - text: 禱我之民、分散之女、將自古實河外、攜禮物以獻我、
      verse: 10
    - text: 昔之所行、干罪於我、是日爾不因之而羞愧、蓋我將除驕泰誇張者於爾中、俾爾在我聖山、不復驕泰、
      verse: 11
    - text: 然我必遺困苦貧乏之民於爾中、彼必託庇於耶和華之名、
      verse: 12
    - text: 以色列遺民、不復行惡言誑、口無詭譎之舌、或食或寢、無人怖之、○
      verse: 13
    - text: 錫安女歟、爾其謳歌、以色列歟、爾其歡呼、耶路撒冷女歟、爾其一心欣喜懽忭、
      verse: 14
    - text: 耶和華已除爾刑罰、去爾仇敵、以色列王耶和華在於爾中、爾不復遘禍矣、
      verse: 15
    - text: 是日人必謂耶路撒冷曰、毋懼、錫安乎、爾手毋弱、
      verse: 16
    - text: 爾之上帝耶和華在於爾中、爲有能者、必行拯救、緣爾而悅樂、默然安於仁愛、懽忭而謳歌、
      verse: 17
    - text: 爲大會而憂者、我將集之、彼原屬爾、以爾之辱爲重負也、
      verse: 18
    - text: 是時凡難爾者、我必罰之、拯跛者、集逐者、凡在各地受侮辱者、我必使之獲稱讚、得名譽、
      verse: 19
    - text: 是時我將攜爾旋歸、俾爾聚集、返爾俘囚、爲爾目覩、致爾於大地兆民中、得名譽、獲稱讚、耶和華言之矣、
      verse: 20
  name: Zephaniah
- chapters:
  - chapter: 1
    verses:
    - text: 大利烏王二年六月朔、耶和華藉先知哈該、諭撒拉鐵子猶大方伯所羅巴伯、及約撒答子大祭司約書亞曰、
      verse: 1
    - text: 萬軍之耶和華曰、斯民云、建耶和華之室、其時未至、
      verse: 2
    - text: 耶和華則藉先知哈該諭曰、
      verse: 3
    - text: 斯室荒涼、爾居板蓋之室、於斯時宜乎、
      verse: 4
    - text: 故萬軍之耶和華云、爾其自思所爲、
      verse: 5
    - text: 爾播多而穫少、食不得飽、飲不得足、衣不得暖、傭獲其值、盛於敝囊、
      verse: 6
    - text: 萬軍之耶和華云、爾其自思所爲、
      verse: 7
    - text: 登山取木、以建斯室、我則悅之而獲榮、耶和華言之矣、
      verse: 8
    - text: 爾望多而得少、攜之而歸、我則噓之、萬軍之耶和華曰、此何故耶、因我室荒涼、爾各亟於己室也、
      verse: 9
    - text: 以爾之故、天靳其露、地靳其果、
      verse: 10
    - text: 我命旱乾臨於斯土山岡、穀酒與油、曁地所產、其人與畜、爰及爾手勞而得者、○
      verse: 11
    - text: 撒拉鐵子所羅巴伯、約撒答子大祭司約書亞、與諸遺民、遂遵其上帝耶和華之命、及先知哈該奉其上帝耶和華遣、所傳之言、民衆乃寅畏耶和華、
      verse: 12
    - text: 耶和華之使者哈該、奉耶和華之命告民曰、耶和華云、我偕爾矣、
      verse: 13
    - text: 耶和華感撒拉鐵子猶大方伯所羅巴伯、與約撒答子大祭司約書亞、及諸遺民之心、遂咸至、興工於其上帝萬軍耶和華之室、
      verse: 14
    - text: 時、大利烏王二年、六月二十四日也、
      verse: 15
  - chapter: 2
    verses:
    - text: 七月二十一日、耶和華藉先知哈該諭曰、
      verse: 1
    - text: 爾其告撒拉鐵子猶大方伯所羅巴伯、約撒答子大祭司約書亞、及諸遺民曰、
      verse: 2
    - text: 爾中曾見此室昔時之榮者、有誰尚存、今爾視之、爲何如耶、在爾目中、非若無有乎、
      verse: 3
    - text: 耶和華曰、所羅巴伯歟、其強乃心、約撒答子大祭司約書亞歟、其強乃心、耶和華又曰、斯土衆民歟、其強乃心、興工操作、蓋我偕爾、萬軍之耶和華言之矣、
      verse: 4
    - text: 依爾出埃及時、我與爾約之言、我神寓於爾中、爾勿畏懼、
      verse: 5
    - text: 萬軍之耶和華曰、再延片時、我將震動天地海陸、
      verse: 6
    - text: 亦將震動萬邦、萬邦所愉悅者將至、我必以榮光充斯室、萬軍之耶和華言之矣、
      verse: 7
    - text: 萬軍之耶和華曰、銀爲我有、金亦我有、
      verse: 8
    - text: 此室其後之榮、較前尤大、萬軍之耶和華言之矣、
      verse: 9
    - text: 我將錫平康於斯土、萬軍之耶和華言之矣、○
      verse: 10
    - text: 大利烏二年九月二十四日、耶和華藉先知哈該諭曰、
      verse: 11
    - text: 萬軍之耶和華云、問法律於祭司曰、
      verse: 12
    - text: 設有人以衣襟裹聖肉、其襟觸餅羹酒油、及他食物、則是物成爲聖乎、祭司僉曰、否、
      verse: 13
    - text: 哈該曰、設有人以捫尸而蒙不潔、觸此諸物、則是物成爲不潔乎、祭司僉曰、必爲不潔、
      verse: 14
    - text: 哈該曰、耶和華云、斯民斯族於我前亦若是、其手所作之工、及所獻之物、皆爲不潔、
      verse: 15
    - text: 請爾追思、此日以前、耶和華之殿、未疊石於石上之先、
      verse: 16
    - text: 歷時如是之久、人至穀堆、冀得二十、僅得其十、人至酒油、望得五十、僅得二十、
      verse: 17
    - text: 耶和華曰、我以暴風毒黴大雹、擊爾於爾手之工作、而爾猶不歸我、
      verse: 18
    - text: 請爾追思、此日以前、卽自九月二十四日、立耶和華殿基時、爾其念之、
      verse: 19
    - text: 倉廩尚有穀種乎、葡萄、無花果、石榴、橄欖諸樹、俱未結實、自今以後、我必錫嘏於爾、○
      verse: 20
    - text: 是月二十四日、耶和華復諭哈該曰、告猶大方伯所羅巴伯云、我必震動天地、
      verse: 21
    - text: 傾列邦之座位、滅萬民諸國之勢力、覆其車與駕之者、馬與乘之者、俱仆於昆弟之刃、
      verse: 22
    - text: 萬軍之耶和華曰、我僕撒拉鐵子所羅巴伯歟、我已簡爾、是日我必視爾爲印、萬軍之耶和華言之矣、
      verse: 23
  name: Haggai
- chapters:
  - chapter: 1
    verses:
    - text: 大利烏二年八月、耶和華諭易多孫、比利家子、先知撒迦利亞曰、
      verse: 1
    - text: 昔耶和華甚不悅爾列祖、
      verse: 2
    - text: 故當告民曰、萬軍之耶和華云、爾其返於我、我則返於爾、萬軍之耶和華言之矣、
      verse: 3
    - text: 毋效爾列祖、古先知呼之曰、萬軍之耶和華云、轉離爾之惡途惡行、惟彼不聽、不從我言、耶和華言之矣、
      verse: 4
    - text: 爾列祖安在乎、衆先知永存乎、
      verse: 5
    - text: 惟我所命我僕諸先知之言詞典章、豈非及於爾列祖乎、彼則悛改曰、萬軍之耶和華欲依我所行所爲、而施行於我、已若是待我矣、○
      verse: 6
    - text: 大利烏二年十一月、卽細罷特月二十四日、耶和華諭易多孫、比利家子、先知撒迦利亞、
      verse: 7
    - text: 彼則曰、我於夜間、見有乘赤馬者、立於谷中岡拈樹間、其後有赤紅白色之馬、
      verse: 8
    - text: 我曰、我主、此維何、與我言之使謂我曰、我將以之示爾、
      verse: 9
    - text: 立於岡拈樹間者曰、此乃耶和華所遣、遍遊大地者也、
      verse: 10
    - text: 彼衆遂覆立於岡拈樹間之耶和華使者曰、我儕已遍遊大地、見全地安居靜謐、
      verse: 11
    - text: 耶和華之使者曰、萬軍之耶和華歟、爾怒耶路撒冷、及猶大諸邑、旣歷七十年、不加矜憫、將至幾時乎、
      verse: 12
    - text: 耶和華以善言慰語、答與我言之使、
      verse: 13
    - text: 與我言之使謂我曰、爾其呼云、萬軍之耶和華曰、我爲耶路撒冷與錫安、熱中特甚、
      verse: 14
    - text: 我深不悅安逸之列邦、蓋我微怒斯民、彼則加以苦難、
      verse: 15
    - text: 故耶和華云、我以矜憫而返耶路撒冷、我室必建其中、引繩於耶路撒冷、萬軍之耶和華言之矣、
      verse: 16
    - text: 當又呼曰、萬軍之耶和華云、我之諸邑、將豐阜而盈溢、耶和華必慰藉錫安邑、遴選耶路撒冷焉、○
      verse: 17
    - text: 我舉目而觀、見有四角、
      verse: 18
    - text: 遂謂與我言之使曰、此維何、曰、乃散猶大以色列耶路撒冷之角也、
      verse: 19
    - text: 耶和華以工匠四人示我、
      verse: 20
    - text: 我曰、其來何爲、曰、此角驅散猶大、以致無人昂首、斯人之來、使之恐怖、且擲列邦之角、卽高舉以攻猶大、而散之者也、
      verse: 21
  - chapter: 2
    verses:
    - text: 我復舉目而觀、見一人手執準繩、
      verse: 1
    - text: 我曰、爾將何之、曰、往度耶路撒冷、而視其長廣、
      verse: 2
    - text: 與我言之使乃往、他使出迓之、
      verse: 3
    - text: 謂之曰、爾其疾趨、語此少者曰、耶路撒冷將有居民、因人畜繁多、如無垣之村、
      verse: 4
    - text: 耶和華曰、我必爲其四周之火垣、且爲其中之榮、
      verse: 5
    - text: 耶和華曰、咨、我曾散爾於天之四風、爾其自北而遁、耶和華言之矣、
      verse: 6
    - text: 咨、與巴比倫女偕居之錫安歟、爾其逃避、
      verse: 7
    - text: 萬軍之耶和華有言、爲彰其榮、遣我至虜爾之邦、犯爾者、卽犯其眸子也、
      verse: 8
    - text: 我將向之搖手、彼必爲其廝役所虜、爾則知萬軍之耶和華遣我矣、
      verse: 9
    - text: 耶和華曰、錫安女歟、爾其謳歌欣喜、我將蒞臨、居於爾中、
      verse: 10
    - text: 是日必有多國歸附耶和華、爲我之民、我必居於爾中、如是、爾則知萬軍之耶和華遣我就爾、
      verse: 11
    - text: 耶和華將取猶大、爲其業於聖地、復簡耶路撒冷、
      verse: 12
    - text: 凡有血氣者、宜靜默於耶和華前、蓋彼興起、而出其聖所矣、
      verse: 13
  - chapter: 3
    verses:
    - text: 彼又示我、見大祭司約書亞立於耶和華使者前、撒但立於其右爲之敵、
      verse: 1
    - text: 耶和華謂撒但曰、撒但歟、耶和華斥責爾、簡耶路撒冷之耶和華斥責爾、此非拔於火中之燼乎、
      verse: 2
    - text: 約書亞衣不潔之服、立於使者前、
      verse: 3
    - text: 使者謂立於其前者曰、去其不潔之服、復謂約書亞曰、我去爾之罪愆、衣爾以美服、
      verse: 4
    - text: 我曰、當以潔冠加於其首、遂以潔冠冠之、以衣衣之、耶和華之使者立於側、
      verse: 5
    - text: 耶和華之使者戒約書亞曰、
      verse: 6
    - text: 萬軍之耶和華云、如爾行我途、遵我命、則必理我室、守我院、我且使爾行於侍者之間、
      verse: 7
    - text: 大祭司約書亞歟、爾與坐於爾前之儔侶、皆爲預兆之人、咸宜聽之、我將使我僕名萌蘖者出、
      verse: 8
    - text: 萬軍之耶和華曰、我置於約書亞前之石、一石有七目、我必雕刻之、斯土之罪、一日之間、我將除之、
      verse: 9
    - text: 萬軍之耶和華曰、是日爾曹相邀鄰里、至葡萄樹、及無花果樹下、
      verse: 10
  - chapter: 4
    verses:
    - text: 與我言之使、復來醒我、若寢者爲人所醒、
      verse: 1
    - text: 謂我曰、爾所見維何、我曰、見一燈臺、純金所製、其上有盂、亦有七燈、各有七管、
      verse: 2
    - text: 旁有橄欖樹二、一在盂右、一在盂左、
      verse: 3
    - text: 我謂與我言之使曰、我主、此維何、
      verse: 4
    - text: 與我言之使曰、爾不知此乎、曰、我主、我不知也、
      verse: 5
    - text: 彼曰、此乃耶和華諭所羅巴伯之言曰、非以權勢、非以能力、乃藉我神、萬軍之耶和華言之矣、
      verse: 6
    - text: 大山歟、爾爲何、於所羅巴伯前、將成平壤、彼必出頂石而置之、有聲呼曰、恩寵、恩寵歸之、
      verse: 7
    - text: 耶和華復諭我曰、
      verse: 8
    - text: 所羅巴伯之手、旣奠此室之基、其手亦必竣厥工、如是、爾則知萬軍之耶和華遣我就爾、
      verse: 9
    - text: 誰藐視其日、以爲細故乎、耶和華之七目、遍察全地、必喜見所羅巴伯手執準繩也、
      verse: 10
    - text: 我謂之曰、燈臺左右、二橄欖樹、何耶、
      verse: 11
    - text: 復曰、橄欖二枝、附於流金油之二金嘴、何耶、
      verse: 12
    - text: 彼曰、爾不知此乎、曰、我主、我不知也、
      verse: 13
    - text: 曰、此乃二油人、侍於全地之主側也、
      verse: 14
  - chapter: 5
    verses:
    - text: 我復舉目、見一飛卷、
      verse: 1
    - text: 彼謂我曰、爾所見維何、我曰、見一飛卷、長二十肘、廣十肘、
      verse: 2
    - text: 彼曰、此乃呪詛、遍行斯土、凡盜竊者、必按卷此面之文而見絕、凡妄誓者、必按卷彼面之文而見絕、
      verse: 3
    - text: 萬軍之耶和華曰、我出此卷、使入盜賊之室、與指我名而妄誓者之室、恆處其中、而毀滅之、爰及木石、○
      verse: 4
    - text: 與我言之使出而謂我曰、爾其舉目、見所出者維何、
      verse: 5
    - text: 我曰、此維何、曰、所出者伊法也、又曰、是乃惡人在斯土之狀也、
      verse: 6
    - text: 我則見一鉛片被舉、其式維圓、伊法中有婦坐焉、
      verse: 7
    - text: 彼曰、此乃邪惡、遂投婦於伊法中、置鉛片於其口、
      verse: 8
    - text: 我復舉目、見二婦出、有翼若鸛、振翮有風、舉伊法懸於天地之間、
      verse: 9
    - text: 我謂與我言之使曰、彼攜伊法何適、
      verse: 10
    - text: 曰、適示拿地、爲婦建室、旣備、則置之於其所、
      verse: 11
  - chapter: 6
    verses:
    - text: 我復舉目、見有四車、出自二山之間、其山乃銅山也、
      verse: 1
    - text: 一駕赤馬、二駕玄馬、
      verse: 2
    - text: 三駕白馬、四駕斑駁之健馬、
      verse: 3
    - text: 我謂與我言之使曰、我主、此維何、
      verse: 4
    - text: 使者曰、此乃天之四風、侍於全地之主前、奉遣而出、
      verse: 5
    - text: 駕玄馬者往北方、白馬從其後、斑駁之馬往南方、
      verse: 6
    - text: 健馬出、欲遍行於地、使者曰、往哉、遍行於地、遂遍行於地焉、
      verse: 7
    - text: 使者呼而謂我曰、往北方者、已安我心於北方矣、○
      verse: 8
    - text: 耶和華諭我曰、
      verse: 9
    - text: 俘囚之中、來自巴比倫之黑玳、多比雅、耶大雅、詣西番雅子約西亞之室、是日爾往見之、
      verse: 10
    - text: 取其金銀、以之製冕、加於約撒答子大祭司約書亞之首、
      verse: 11
    - text: 謂之曰、萬軍之耶和華云、有名萌蘖者、必由其地挺生、將建耶和華之殿、
      verse: 12
    - text: 彼建耶和華之殿、亦必得其尊榮、居其位而主治、在其位爲祭司、使此二者之間、著和平之謀議、
      verse: 13
    - text: 此冕歸於希連、多比雅、與耶大雅、以誌西番雅子之惠、置於耶和華殿、
      verse: 14
    - text: 遠人將至、建耶和華之殿、如是、爾則知萬軍之耶和華遣我就爾、爾若勤遵爾上帝耶和華之命、則此事必成焉、
      verse: 15
  - chapter: 7
    verses:
    - text: 大利烏王四年九月、卽基斯流月四日、耶和華有言諭於撒迦利亞、
      verse: 1
    - text: 時、伯特利人遣沙利色、利堅米勒、偕其從者、求恩於耶和華、
      verse: 2
    - text: 謂萬軍之耶和華室中之祭司、與先知曰、我於五月間、仍當哭泣齋戒、循我歷年所行乎、
      verse: 3
    - text: 萬軍之耶和華諭我曰、
      verse: 4
    - text: 其告斯土之民、及諸祭司曰、爾於五月七月、禁食哭泣、歷七十年、豈爲我禁食乎、
      verse: 5
    - text: 爾式飲式食、豈非爲己而食、爲己而飲乎、
      verse: 6
    - text: 耶和華藉古先知所宣之言、爾不宜聽之乎、其時耶路撒冷及四周之邑、有居民、且興盛、南土平原、亦有居民焉、○
      verse: 7
    - text: 耶和華諭撒迦利亞曰、
      verse: 8
    - text: 萬軍之耶和華云、當以公正行鞫、以仁慈矜憫相待、
      verse: 9
    - text: 勿虐遇孤寡、賓旅貧乏、勿中心謀惡、以害昆弟、
      verse: 10
    - text: 惟彼不從、而轉其肩、塞耳不聽、
      verse: 11
    - text: 鐵石其心、不聽法律、與萬軍之耶和華以其神藉古先知所傳之言、緣此、萬軍之耶和華大發其怒、
      verse: 12
    - text: 萬軍之耶和華曰、我呼之、而彼不聽、彼呼我、我亦不聽、
      verse: 13
    - text: 我將以旋風、散之於素所不識之邦、厥後其地成爲荒蕪、無人來往、致可悅之地荒寂焉、
      verse: 14
  - chapter: 8
    verses:
    - text: 萬軍之耶和華諭曰、
      verse: 1
    - text: 萬軍之耶和華云、我爲錫安熱中特甚、爲之憤嫉、
      verse: 2
    - text: 耶和華云、我返於錫安、將居耶路撒冷中、耶路撒冷將稱爲眞誠之邑、萬軍耶和華之山、將稱爲聖山、
      verse: 3
    - text: 萬軍之耶和華云、將有老夫老婦、坐於耶路撒冷之衢、各因壽高、手扶厥杖、
      verse: 4
    - text: 邑中街衢、滿有童男幼女、戲玩其間、
      verse: 5
    - text: 萬軍之耶和華云、是日也、遺民若視爲奇異、我亦視爲奇異乎、萬軍之耶和華言之矣、
      verse: 6
    - text: 萬軍之耶和華云、我將自東自西、拯救我民、
      verse: 7
    - text: 導之而至、使居耶路撒冷中、彼爲我民、我以誠以義、爲其上帝、
      verse: 8
    - text: 萬軍之耶和華云、建耶和華殿、立基之時、先知在焉、爾曹是日聞其口出之言、其強乃手、
      verse: 9
    - text: 是日之前、人不得值、畜不得值、人之出入、緣敵而不得安、我使其衆彼此相攻故也、
      verse: 10
    - text: 萬軍之耶和華曰、今我待此遺民、不同曩昔、
      verse: 11
    - text: 必穫平安之穡、葡萄結實、地出其產、天降其露、我必使斯遺民、得此諸物、
      verse: 12
    - text: 猶大與以色列家歟、爾在列邦、爲人呪詛、我將救爾、使爾爲人祝嘏、勿懼、其強乃手、
      verse: 13
    - text: 萬軍之耶和華云、爾列祖激我怒時、我擬降災、而不回意、
      verse: 14
    - text: 今我亦擬施恩於耶路撒冷、與猶大家、爾其勿懼、
      verse: 15
    - text: 爾所當行者、乃與鄰里言、各以誠實、在爾邑門、行公正和平之鞫、
      verse: 16
    - text: 勿中心謀惡、以害鄰里、勿好僞誓、蓋此悉我所惡、耶和華言之矣、○
      verse: 17
    - text: 萬軍之耶和華諭我曰、
      verse: 18
    - text: 萬軍之耶和華云、四月五月、七月十月、禁食之期、在猶大家、將爲喜樂歡忭之期、欣悅之節、爾宜誠實和平是好、
      verse: 19
    - text: 萬軍之耶和華云、厥後必有諸民、及多邑之居民將至、
      verse: 20
    - text: 此邑之民、詣彼邑曰、我儕速往、求耶和華之恩、尋萬軍之耶和華、我亦偕往、
      verse: 21
    - text: 將有多民、強大之邦、往耶路撒冷、尋萬軍之耶和華、而乞其恩、
      verse: 22
    - text: 萬軍之耶和華云、是日異言之列邦中、將有十人、執猶大一人之裾曰、我聞上帝偕爾、我欲與爾偕行、
      verse: 23
  - chapter: 9
    verses:
    - text: 耶和華之警示、應於哈得拉地、歸於大馬色、及其鄰邑哈馬、萬人與以色列諸支派之目、皆仰望耶和華、
      verse: 1
    - text: 亦歸於推羅西頓、以其大有智慧也、
      verse: 2
    - text: 推羅爲己建保障、積銀如塵土、積精金如衢泥、
      verse: 3
    - text: 主必逐之、摧其權勢於海、邑爲火焚、
      verse: 4
    - text: 亞實基倫見之而恐懼、迦薩見之而痛苦、以革倫因絕望而蒙羞、迦薩王必淪喪、亞實基倫無人居處、
      verse: 5
    - text: 外族將居於亞實突、我必絕非利士人之驕、
      verse: 6
    - text: 除其口中之血、齒間可憎之物、彼將爲我上帝之遺民、若猶大中之族長、以革倫若耶布斯人、
      verse: 7
    - text: 我將建營以環我室、抵禦敵軍、絕其往來、使暴虐者不復經行斯境、蓋我目顧之、○
      verse: 8
    - text: 錫安女歟、爾其大樂、耶路撒冷女歟、爾其歡呼、爾王臨爾、彼乃公義、且施拯救、温柔而乘驢、卽驢之駒、
      verse: 9
    - text: 我必絕以法蓮之車、與耶路撒冷之馬、除爭戰之弓、彼將向列邦言和平、其權所及、自此海至彼海、自大河至地極、
      verse: 10
    - text: 若爾、因爾盟約之血、我將釋爾俘囚、出於眢井、
      verse: 11
    - text: 有望之俘囚歟、宜歸保障、我今宣告、必償爾維倍、
      verse: 12
    - text: 我以猶大爲已彎之弓、以以法蓮爲在弦之矢、錫安歟、我將激爾子、以攻雅完之子、使爾若勇士之劍、
      verse: 13
    - text: 耶和華將見於其上、發矢如閃電、主耶和華吹角、御南方之旋風而行、
      verse: 14
    - text: 萬軍之耶和華將保衞之、俾吞滅其敵、踐其所發之石、將飲敵血而喧譟、有若飲酒、又若盈血之祭盂、沃血之壇角、
      verse: 15
    - text: 是日也、彼之上帝耶和華必救其民、視若羣羊、俾如冕旒之寶石、焯爍於其地、
      verse: 16
    - text: 其福何其洪、其榮何其美、少男以佳穀而昌、少女因新酒而盛、
      verse: 17
  - chapter: 10
    verses:
    - text: 春雨之時、當求雨於耶和華、耶和華發雷電、必降雨、賜人田間之蔬、
      verse: 1
    - text: 家神言虛誕、卜筮見欺誑、妄宣僞夢、徒施慰藉、故民流離如羊、因無牧而困苦、
      verse: 2
    - text: 我怒熾於牧者、必懲罰牡山羊、蓋萬軍之耶和華垂顧其羣、卽猶大家、必使若臨陳之駿馬、
      verse: 3
    - text: 隅石、幕釘、戰弓、及諸主治者、將皆出於彼、
      verse: 4
    - text: 彼若武士、當戰爭時、踐其敵於衢泥、其戰爭也、因耶和華偕之、凡乘馬者、無不惶愧、
      verse: 5
    - text: 我將鞏固猶大室、拯救約瑟家、導之旋歸、加以矜憫、俾如未見棄者、蓋我爲其上帝耶和華、必聽其祈、
      verse: 6
    - text: 以法蓮將如武士、中心欣悅、有若飲酒、其子見之則喜、其心因耶和華而樂、
      verse: 7
    - text: 我將號召而集之、我已贖之、彼將繁衍、如昔日然、
      verse: 8
    - text: 我將播之於列邦、彼在遠方、必記憶我、偕其子女得生而還、
      verse: 9
    - text: 我將引之出埃及、集之出亞述、導之入基列、及利巴嫩、其地不足以居之、
      verse: 10
    - text: 我將經行苦海、衝擊海濤、尼羅之深處必涸、亞述之驕矜必降、埃及之權柄必亡、
      verse: 11
    - text: 我將使之恃耶和華而堅強、奉其名而往來、耶和華言之矣、
      verse: 12
  - chapter: 11
    verses:
    - text: 利巴嫩歟、其啟爾門、任火焚爾香柏、
      verse: 1
    - text: 松木歟、爾其號咷、因香柏已傾、其佳者已毀矣、巴珊橡樹歟、爾其號咷、因叢林已仆矣、
      verse: 2
    - text: 有牧人號咷之聲、因其榮華毀矣、有稚獅咆哮之聲、因約但之榮美摧矣、
      verse: 3
    - text: 我上帝耶和華云、將宰之羊、爾其飼之、
      verse: 4
    - text: 購者殺之、而自以爲無辜、鬻者曰、耶和華宜頌美、因我富有矣、彼之牧者、亦不惜之、
      verse: 5
    - text: 耶和華云、斯土居民、我不復惜之、必付於其鄰與王、彼將擊斯土、我不拯之於其手、
      verse: 6
    - text: 我則飼此將宰之羊、其羊誠爲困苦、遂取二杖、一曰榮美、一曰維繫、而飼斯羊、
      verse: 7
    - text: 一月之間、我絕三牧、蓋我心厭彼、彼心憾我也、
      verse: 8
    - text: 我則曰、必不飼爾、死者聽其死、亡者聽其亡、其餘任其相食、
      verse: 9
    - text: 遂取我榮美之杖折之、以廢我與諸民所立之約、
      verse: 10
    - text: 是日卽廢之、困苦之羊聽從我者、咸知此爲耶和華之言、
      verse: 11
    - text: 我謂之曰、若視爲善、其給我值、否則已矣、於是權銀三十、以爲我值、
      verse: 12
    - text: 耶和華謂我曰、以彼估我之嘉值、擲於陶人、我則取其銀三十、擲於陶人、在耶和華之室、
      verse: 13
    - text: 其二維繫之杖、我亦折之、以絕猶大與以色列兄弟之誼、○
      verse: 14
    - text: 耶和華謂我曰、復取愚牧之器、
      verse: 15
    - text: 我將興一牧於斯土、彼不顧喪亡者、不尋離散者、不醫被傷者、不飼茁壯者、惟食肥者之肉、而斷其蹄、
      verse: 16
    - text: 禍哉、棄其羣羊之庸牧乎、刃必擊其臂、傷其右目、其臂枯槁、其右目昏瞶矣、
      verse: 17
  - chapter: 12
    verses:
    - text: 耶和華論以色列之警示、○鋪張諸天、建立地基、創造人靈之耶和華曰、
      verse: 1
    - text: 我將使耶路撒冷爲四周諸民致眩之杯、耶路撒冷被圍時、猶大亦得其佑、
      verse: 2
    - text: 是日我將使耶路撒冷爲諸民之重石、凡負之者、必受重傷、天下列邦、將集而攻之、
      verse: 3
    - text: 耶和華曰、是日我將使諸馬驚駭、乘者顚狂、惟猶大家、我必垂顧之、列邦諸馬、我使之矇瞽、
      verse: 4
    - text: 猶大族長意謂、耶路撒冷居民、恃其上帝萬軍之耶和華、爲我之力、
      verse: 5
    - text: 是日我使猶大族長、若火盆之在柴薪、若火炬之在禾束、必左右焚燬四周之邦、耶路撒冷之民、仍居其所耶路撒冷、
      verse: 6
    - text: 耶和華必先救猶大之幕、俾大衞家與耶路撒冷居民之榮、不得越於猶大、
      verse: 7
    - text: 是日耶和華必扞衞耶路撒冷居民、其中懦弱者將如大衞、大衞家將如上帝、如耶和華之使、在於其前者、
      verse: 8
    - text: 是日來攻耶路撒冷之列邦、我擬滅之、
      verse: 9
    - text: 且必注恩賜、賦懇求之心於大衞家、及耶路撒冷居民、俾仰望我、卽彼所刺者、爲之哀哭、若喪獨子、爲之慘怛、若喪長子、
      verse: 10
    - text: 是日耶路撒冷大有悲哀、如在米吉多平原哈達臨門之悲哀、
      verse: 11
    - text: 斯土各家、必有悲哀、大衞家男女異室而居、拿單家男女異室而居、
      verse: 12
    - text: 利未家男女異室而居、示每家男女異室而居、
      verse: 13
    - text: 其餘之家、男女異室而居、
      verse: 14
  - chapter: 13
    verses:
    - text: 是日必有源泉、爲大衞家、及耶路撒冷居民而闢、以去罪戾汚穢、
      verse: 1
    - text: 萬軍之耶和華曰、當是日、我必絕偶像之名於斯土、不復見憶、亦使先知與邪鬼出斯土、
      verse: 2
    - text: 如有人預言、則生之之父母、必謂之曰、爾託耶和華名而言誑、必不得生、彼預言時、生之之父母、必刺而穿之、
      verse: 3
    - text: 是日先知預言者、必因所見之異象而羞愧、不復衣毛服以欺人、
      verse: 4
    - text: 乃曰、我非先知、乃農夫耳、自幼爲奴、
      verse: 5
    - text: 或謂之曰、爾兩肩之間何傷也、曰、我在友人之家、所受之傷也、○
      verse: 6
    - text: 萬軍之耶和華曰、鋒刃歟、其起擊我牧者、與我同儔、其擊牧者、散厥羣羊、惟彼小子、我將反手加之、
      verse: 7
    - text: 耶和華曰、四境之內、三分之二、將見絕滅而亡、三分之一、必得存留、
      verse: 8
    - text: 其三分之一、我將使之經火、煉之若銀、煆之若金、彼必呼籲我名、而我應之、我則曰、彼爲我民、彼則曰、耶和華乃我上帝也、
      verse: 9
  - chapter: 14
    verses:
    - text: 耶和華之日將至、爾物被掠、必在爾中分之、
      verse: 1
    - text: 蓋我必集萬邦、與耶路撒冷戰、其城被取、其室被刦、其女被玷、邑民之半、將爲俘囚、其餘之民、則不見絕於邑中、
      verse: 2
    - text: 維時、耶和華必出、與列邦戰、如昔日之戰焉、
      verse: 3
    - text: 是日、其足立於耶路撒冷東之橄欖山、橄欖山必中裂、自東至西、成爲巨谷、其山半移於北、半移於南、
      verse: 4
    - text: 山谷延及亞薩、爾曹將循之而遁、若猶大王烏西雅時、因避地震而遁、我上帝耶和華必涖臨、諸聖者偕之、
      verse: 5
    - text: 是日無光、明星斂曜、
      verse: 6
    - text: 此乃唯一之日、爲耶和華所知、非晝非夜、至暮有光、
      verse: 7
    - text: 是日必有活水、出自耶路撒冷、半流東海、半流西海、冬夏皆然、
      verse: 8
    - text: 耶和華將爲天下之王、是日耶和華乃惟一、其名亦惟一、
      verse: 9
    - text: 斯土將成爲平原、自迦巴至耶路撒冷南之臨門、耶路撒冷必將卓越、而居其所、自便雅憫門、至首門之處、延及隅門、復自哈楠業樓、至王之酒醡、
      verse: 10
    - text: 必有人處於其中、不復見詛、耶路撒冷民安然而居、
      verse: 11
    - text: 惟彼列邦、與耶路撒冷戰者、耶和華必加之以災、其足尚立時、其肉卽腐、目腐於眶、舌腐於口、
      verse: 12
    - text: 是日耶和華必使其中、大爲擾亂、鄰里互相執手、舉手相擊、
      verse: 13
    - text: 猶大亦在耶路撒冷而戰、四周列邦之貨財、金銀衣服、聚集繁多、
      verse: 14
    - text: 馬騾駝驢、營中諸畜、所遘之災、亦必如此、
      verse: 15
    - text: 凡曾攻耶路撒冷者、列邦所餘之民、每歲必上、崇拜其王萬軍之耶和華、守構廬節、
      verse: 16
    - text: 地上萬族、不上耶路撒冷、崇拜其王萬軍之耶和華者、雨不降之、
      verse: 17
    - text: 若埃及族、不上而至、亦必遘災、如不上而守構廬節之列邦、遘耶和華所降之災然、
      verse: 18
    - text: 埃及與列邦、凡不上而守構廬節者、其罰乃此、
      verse: 19
    - text: 是日馬鈴之上、必有文云、爲聖於耶和華、耶和華室中之鼎、必若壇前之盂、
      verse: 20
    - text: 耶路撒冷猶大之鼎、俱爲聖於萬軍之耶和華、凡獻祭者、將取而烹之於其中、是日不復有迦南人、在萬軍耶和華之室矣、
      verse: 21
  name: Zechariah
- chapters:
  - chapter: 1
    verses:
    - text: 耶和華藉瑪拉基、向以色列所言之警示、○
      verse: 1
    - text: 耶和華曰、我愛爾、爾曰、於何愛我、耶和華曰、以掃非雅各之兄乎、然我愛雅各、
      verse: 2
    - text: 惡以掃、使其山荒蕪、以其業畀野犬、
      verse: 3
    - text: 以東曰、我雖傾覆、必復建荒墟之處、萬軍之耶和華云、彼將建之、我必毀之、人將稱之爲惡境、其人爲耶和華恆怒之民、
      verse: 4
    - text: 爾必目覩之、曰、願耶和華爲大於以色列境之外、○
      verse: 5
    - text: 萬軍之耶和華曰、輕視我名之祭司歟、子尊其父、僕尊其主、我若爲父、尊我者安在、我若爲主、畏我者安在、爾曰、我於何事輕視爾名乎、
      verse: 6
    - text: 爾以不潔之餅、奉於我壇、猶曰我於何事汚爾乎、爾言耶和華之几、可藐視也、
      verse: 7
    - text: 萬軍之耶和華曰、爾獻瞽牲爲祭、豈非惡乎、爾獻跛牲病牲、豈非惡乎、今試奉於爾之方伯、彼豈悅爾、而納爾乎、
      verse: 8
    - text: 萬軍之耶和華曰、爾旣行此、試求上帝施恩、使加矜憫、彼豈納爾中一人乎、
      verse: 9
    - text: 深願爾中有人閉門、免徒爇火於我壇、萬軍之耶和華曰、我不悅爾、不納爾手所獻之物、
      verse: 10
    - text: 萬軍之耶和華曰、自日出至日入之處、我名爲大於列邦、隨在有人爲之焚香、獻清潔之祭品、蓋我名爲大於列邦也、
      verse: 11
    - text: 惟爾侮之、曰、耶和華之几不潔、其上之食品、可藐視也、
      verse: 12
    - text: 萬軍之耶和華曰、爾謂行此諸事、何其煩勞、遂輕慢之、耶和華曰、爾以所強奪者、及跛牲病牲、獻之爲祭、我豈由爾手而納之乎、
      verse: 13
    - text: 譎者許願、羣中原有牡牲、乃以殘廢之牲獻主、其人可詛、我乃大君、我名在列邦中爲可畏、萬軍之耶和華言之矣、
      verse: 14
  - chapter: 2
    verses:
    - text: 爾祭司歟、斯命乃爲爾也、
      verse: 1
    - text: 萬軍之耶和華曰、如爾不聽、不置於心、歸榮我名、我必降詛於爾、詛爾福祉、我已詛之、以爾不置於心也、
      verse: 2
    - text: 我必斥爾之種子、以爾犧牲之糞、塗於爾面、爾與斯糞、同被移徙、
      verse: 3
    - text: 爾則知我傳斯命於爾、乃堅我與利未所立之約、萬軍之耶和華言之矣、
      verse: 4
    - text: 我與利未立約、賜以生命平康、使之寅畏、彼則敬我、寅畏我名、
      verse: 5
    - text: 其口存眞實之法律、其脣無不義、彼以和平正直、偕我而行、俾多人轉離其罪愆、
      verse: 6
    - text: 祭司之脣、宜存智識、人當求法律於其口、以其爲萬軍耶和華之使也、
      verse: 7
    - text: 惟爾偏離其道、俾多人躓於法律、利未之約、爾亦爽之、萬軍之耶和華言之矣、
      verse: 8
    - text: 因爾未守我道、在於法律、偏以待人、故我使爾成爲可厭、衆民所鄙、○
      verse: 9
    - text: 我儕非共一父乎、非一上帝所造乎、胡爲昆弟相欺、侮我列祖之約、
      verse: 10
    - text: 猶大曾行詭詐、在以色列與耶路撒冷中、有行可憎之事、蓋猶大侮耶和華所悅之聖潔、娶事異神之女、
      verse: 11
    - text: 凡行此之人、或巡邏者、或應答者、及獻祭於萬軍之耶和華者、耶和華必絕之於雅各幕中、
      verse: 12
    - text: 爾復有所行、卽使哀哭、歎息涕泣、遍於耶和華之壇、致耶和華不復顧爾禮物、不由爾手樂納之也、
      verse: 13
    - text: 惟爾曰、奚爲哉、乃因耶和華在爾與爾少時之妻間爲證、彼雖爲爾伉儷、盟約之妻、而爾以詐僞待之、
      verse: 14
    - text: 上帝生氣雖有餘裕、祇造一人、何以惟一、乃求聖裔耳、故當謹守爾心、勿以詐僞待少時之妻、
      verse: 15
    - text: 以色列之上帝耶和華曰、出妻之事、與以強暴待其妻者、我恨惡之、故當謹守爾心、勿行詭詐、萬軍之耶和華言之矣、○
      verse: 16
    - text: 爾旣以言煩凟耶和華、乃曰於何煩凟之、爾言凡行惡者、耶和華視之爲善、且欣悅之、不然、秉公之上帝安在哉、
      verse: 17
  - chapter: 3
    verses:
    - text: 萬軍之耶和華曰、我遣我使備路於我前、爾所求之主、必忽臨厥殿、盟約之使、爾所慕者、將至矣、
      verse: 1
    - text: 彼至之日、誰能當之、彼顯之時、誰能立乎、蓋彼若煆金之火、如漂布之鹼、
      verse: 2
    - text: 將坐、如煉銀而潔之者、以潔利未子孫、煉之若金銀、則必依義獻祭於耶和華、
      verse: 3
    - text: 斯時猶大與耶路撒冷之祭、必見悅於耶和華、有如曩日昔年、
      verse: 4
    - text: 我必蒞臨、行鞫於爾、凡巫覡及淫亂妄誓、負傭值、欺孤寡、屈賓旅、而不畏我者、我必亟證之、萬軍之耶和華言之矣、
      verse: 5
    - text: 我耶和華不變易、故爾雅各子孫、不見翦滅、○
      verse: 6
    - text: 萬軍之耶和華曰、自爾列祖之日、爾偏離我律例、而不守之、當返於我、我則返於爾、爾乃曰於何而返乎、
      verse: 7
    - text: 人可行竊於上帝乎、爾乃行竊於我、爾曰於何行竊於爾、在於輸什一、及獻禮物也、
      verse: 8
    - text: 爾受詛矣、蓋舉國行竊於我也、
      verse: 9
    - text: 萬軍之耶和華曰、其輸什一、悉歸府庫、俾我室中有糧、以此試我、是否爲爾啟天之牖、傾福於爾、無地可容、
      verse: 10
    - text: 我將爲爾責吞噬者、俾不壞爾土產、爾田間之葡萄、不先期而隕、萬軍之耶和華言之矣、
      verse: 11
    - text: 萬民必稱爾有福、爾國將爲樂土、萬軍之耶和華言之矣、○
      verse: 12
    - text: 耶和華曰、爾以狂悖之言逆我、乃曰、我以何言逆爾乎、
      verse: 13
    - text: 爾曰、奉事上帝、乃徒然耳、我遵其命、於萬軍之耶和華前殷憂而行、何益之有、
      verse: 14
    - text: 我儕則謂狂傲者有福、行惡者建立、試上帝而獲免、
      verse: 15
    - text: 是時寅畏耶和華者相語、耶和華乃傾耳而聽之、爲凡寅畏耶和華、而思念其名者、錄誌書於其前、
      verse: 16
    - text: 萬軍之耶和華曰屆我所定之期、斯人必屬於我、爲我之業、我必矜恤之、若人矜恤事己之子、
      verse: 17
    - text: 當斯時也、義與不義者、事上帝與不事上帝者、爾將轉而分辨之、
      verse: 18
  - chapter: 4
    verses:
    - text: 萬軍之耶和華曰、其日將屆、火燃若爐、驕侈與作惡者、將如草芥、日至盡燬、致根與枝、靡有孑遺、
      verse: 1
    - text: 惟爾寅畏我名者、義日將爲爾出、其翼施醫、爾將出而踴躍、如牢中之犢、
      verse: 2
    - text: 爾必蹂躪惡人、於我所定之日、彼若灰塵、在爾足下、萬軍之耶和華言之矣、○
      verse: 3
    - text: 我僕摩西之法律、我在何烈所命、傳於以色列之典章律例、爾其憶之、
      verse: 4
    - text: 在耶和華大而可畏之日未至以先、我必遣先知以利亞詣爾、
      verse: 5
    - text: 必使爲父者之心、轉向其子、爲子者之心、轉向其父、免我蒞臨、呪詛斯土、
      verse: 6
  name: Malachi
- chapters:
  - chapter: 1
    verses:
    - text: 亞伯拉罕之裔、大衞之胄、耶穌基督族譜、
      verse: 1
    - text: 亞伯拉罕生以撒、以撒生雅各、雅各生猶大、與其兄弟、
      verse: 2
    - text: 猶大由他瑪氏生法勒斯、謝拉、法勒斯生希斯崙、希斯崙生亞蘭、
      verse: 3
    - text: 亞蘭生亞米拿達、亞米拿達生拿順、拿順生撒門、
      verse: 4
    - text: 撒門由喇合氏生波阿斯、波阿斯由路得氏生俄備得、俄備得生耶西、
      verse: 5
    - text: 耶西生大衞王、○
      verse: 6
    - text: 大衞納烏利亞妻、生所羅門、所羅門生羅波安、羅波安生亞比雅、亞比雅生亞撒、
      verse: 7
    - text: 亞撒生約沙法、約沙法生約蘭、約蘭生烏西亞、
      verse: 8
    - text: 烏西亞生約坦、約坦生亞哈斯、亞哈斯生希西家、
      verse: 9
    - text: 希西家生瑪拿西、瑪拿西生亞們、亞們生約西亞、
      verse: 10
    - text: 徙於巴比倫時、約西亞生耶哥尼雅與其兄弟、○
      verse: 11
    - text: 徙於巴比倫後、耶哥尼雅生撒拉鐵、撒拉鐵生所羅巴伯、
      verse: 12
    - text: 所羅巴伯生亞比玉、亞比玉生以利亞敬、以利亞敬生亞所、
      verse: 13
    - text: 亞所生撒督、撒督生亞金、亞金生以律、
      verse: 14
    - text: 以律生以利亞撒、以利亞撒生馬但、馬但生雅各、
      verse: 15
    - text: 雅各生約瑟、約瑟卽馬利亞之夫、馬利亞生耶穌、稱基督者、○
      verse: 16
    - text: 如是自亞伯拉罕至大衞十四代、自大衞至徙巴比倫十四代、自徙巴比倫至基督十四代、
      verse: 17
    - text: 耶穌基督之生如左、母馬利亞爲約瑟所聘、未婚感聖神而孕、
      verse: 18
    - text: 其夫約瑟、義人也、不欲顯辱之、意隱休之、
      verse: 19
    - text: 思維間、主之使見於夢曰、大衞之裔約瑟、娶爾妻馬利亞勿懼、蓋所孕者、由聖神也、
      verse: 20
    - text: 彼將生子、可名曰耶穌、因將救其民出於罪也、
      verse: 21
    - text: 斯事悉成、以應主藉先知所言曰、
      verse: 22
    - text: 將有處女、孕而生子、人稱其名、曰以馬內利、譯卽上帝偕我儕也、
      verse: 23
    - text: 約瑟寤、如主使所命娶之、
      verse: 24
    - text: 未與同室、及生子、則名之曰耶穌、
      verse: 25
  - chapter: 2
    verses:
    - text: 希律王時、耶穌生於猶大之伯利恆、有博士數人、自東方至耶路撒冷、
      verse: 1
    - text: 曰、生而爲猶太人王者安在、我在東方見其星、故來拜之、
      verse: 2
    - text: 希律王聞之惶懼、舉耶路撒冷皆然、
      verse: 3
    - text: 乃集祭司諸長、及民間士子、問基督當生於何處、
      verse: 4
    - text: 僉曰、猶大之伯利恆、蓋先知載云、
      verse: 5
    - text: 猶大地之伯利恆乎、爾在猶大郡中、非最小者、蓋將有君自爾出、牧我以色列民矣、
      verse: 6
    - text: 於是希律密召博士、詢悉星見之時、
      verse: 7
    - text: 遂遣之往伯利恆曰、爾往詳訪厥嬰、遇則告我、我亦往拜之、
      verse: 8
    - text: 博士聞王命而往、東方所見之星忽導於前、至嬰兒所、則止其上、
      verse: 9
    - text: 博士見星、喜不自勝、
      verse: 10
    - text: 入室、見嬰及其母馬利亞、則俯伏拜嬰、啟櫝、以黃金乳香沒藥獻之、
      verse: 11
    - text: 乃於夢中得示、令勿返見希律、遂由他途而歸、○
      verse: 12
    - text: 博士旣去、主之使見夢於約瑟曰、起、攜嬰及其母、奔埃及、寓彼、俟余示爾、蓋希律將索嬰殲之、
      verse: 13
    - text: 遂起、攜嬰及其母、夜往埃及、
      verse: 14
    - text: 寓彼、至希律卒、以應主藉先知所言云、曾召吾子出埃及矣、
      verse: 15
    - text: 時、希律知爲博士所愚、怒甚、遣人將伯利恆及四境所有男嬰、按其詳問博士時、凡二歲以下者殄之、
      verse: 16
    - text: 於是應先知耶利米所言云、
      verse: 17
    - text: 在拉瑪聞聲、哀泣慟甚、乃拉結哭其子、而不受慰、以其無存也、○
      verse: 18
    - text: 希律旣卒、主之使在埃及見夢於約瑟曰、起、
      verse: 19
    - text: 攜嬰及其母、往以色列地、蓋索嬰命者已死矣、
      verse: 20
    - text: 遂起、攜嬰及其母、至以色列地、
      verse: 21
    - text: 聞亞基老繼父希律爲猶大王、懼不敢往、夢中得示、遂入加利利境、
      verse: 22
    - text: 至一邑名拿撒勒居之、應諸先知所言云、人將稱之爲拿撒勒人矣、
      verse: 23
  - chapter: 3
    verses:
    - text: 維時、施洗約翰至、宣言於猶太野、
      verse: 1
    - text: 曰、爾宜改悔、天國邇矣、
      verse: 2
    - text: 此乃先知以賽亞所言者、曰、有呼於野者、其聲云、備主路、直其徑、
      verse: 3
    - text: 夫約翰身衣駝毛、腰束革帶、食則蝗蟲野蜜、
      verse: 4
    - text: 時、耶路撒冷、猶太、及約但四方、咸出就之、
      verse: 5
    - text: 在約但河受其洗、而承己罪、
      verse: 6
    - text: 約翰見法利賽人撒都該人、多就其洗、謂之曰、蝮類乎、誰示爾避將來之怒乎、
      verse: 7
    - text: 故當結果、以副改悔、
      verse: 8
    - text: 勿自謂、我有亞伯拉罕爲父也、我語汝、上帝能由此石、興起亞伯拉罕之子孫焉、
      verse: 9
    - text: 今斧置樹根、凡不結善果者、則斫之、委於火、
      verse: 10
    - text: 夫我洗爾以水、俾爾改悔、但後我來者、尤勝於我、卽攜其履、我亦弗堪、彼將洗爾以聖神及火焉、
      verse: 11
    - text: 其手執箕、簸淨厥場、斂麥入倉、以不滅之火而燒其糠、○
      verse: 12
    - text: 時、耶穌自加利利至約但就約翰、欲受其洗、
      verse: 13
    - text: 約翰辭曰、我應受洗於爾、爾乃就我乎、
      verse: 14
    - text: 耶穌曰、今姑許我、我儕當如是以盡諸義、乃許之、
      verse: 15
    - text: 耶穌受洗、由水而上、天爲之開、見上帝之神、如鴿降臨其上、
      verse: 16
    - text: 自天有聲云、此我愛子、我所欣悅者、
      verse: 17
  - chapter: 4
    verses:
    - text: 維時、聖神導耶穌適野、見試於魔、
      verse: 1
    - text: 禁食四十晝夜、則飢、
      verse: 2
    - text: 試者進曰、爾若上帝子、可命此石爲餅、
      verse: 3
    - text: 曰、記有之、人之生也、不第恃餅、惟恃上帝所出之言、
      verse: 4
    - text: 魔遂攜之入聖京、立之於殿頂、
      verse: 5
    - text: 曰、爾若上帝子、可投下、記有之、彼將命其使以手扶爾、免足觸石、
      verse: 6
    - text: 耶穌曰、記亦有之、勿試主爾之上帝、
      verse: 7
    - text: 魔復攜之陟最高之山、以世上諸國及其榮華示之、
      verse: 8
    - text: 曰、若俯伏拜我、悉以予爾、
      verse: 9
    - text: 耶穌曰、撒但退、記有之、當拜主爾之上帝、而獨事之、
      verse: 10
    - text: 於是魔去之、天使至而服事焉、○
      verse: 11
    - text: 耶穌聞約翰下獄、乃退往加利利、
      verse: 12
    - text: 又去拿撒勒、至迦百農居焉、其地瀕海、在西布倫拿弗他利境、
      verse: 13
    - text: 應先知以賽亞所言云、
      verse: 14
    - text: 沿海之西布倫拿弗他利地、卽約但外異邦之加利利、
      verse: 15
    - text: 其處於暗之民、已見大光、處於死地陰翳者、有光昇及之、
      verse: 16
    - text: 自是耶穌始宣言曰、爾宜改悔、天國邇矣、○
      verse: 17
    - text: 耶穌經行加利利海濱、見兄弟二人、乃西門稱彼得者、與其弟安得烈、施網於海、蓋漁者也、
      verse: 18
    - text: 謂之曰、從我、我將使爾爲漁人者焉、
      verse: 19
    - text: 卽舍網從之、
      verse: 20
    - text: 由此而前、又見兄弟二人、乃西庇太之子雅各、與其弟約翰、偕父在舟補網、招之、
      verse: 21
    - text: 卽舍舟別父而從焉、○
      verse: 22
    - text: 耶穌周行加利利、在諸會堂訓誨、宣天國福音、醫庶民疾病、
      verse: 23
    - text: 聲名洋溢於叙利亞、人攜諸負病、疾苦、患鬼、癲癇、癱瘓者、就之、悉醫焉、
      verse: 24
    - text: 時、有衆自加利利、低加波利、耶路撒冷、猶太、及約但外從之、
      verse: 25
  - chapter: 5
    verses:
    - text: 耶穌見衆、乃登山、旣坐、門徒就焉、
      verse: 1
    - text: 啟口訓之曰、
      verse: 2
    - text: 虛心者福矣、以天國爲其有也、
      verse: 3
    - text: 哀慟者福矣、以其將受慰也、
      verse: 4
    - text: 温柔者福矣、以其將承地也、
      verse: 5
    - text: 飢渴慕義者福矣、以其將得飽也、
      verse: 6
    - text: 矜恤者福矣、以其將見矜恤也、
      verse: 7
    - text: 清心者福矣、以其將見上帝也、
      verse: 8
    - text: 致和者福矣、以其將稱爲上帝子也、
      verse: 9
    - text: 爲義而見窘逐者福矣、以天國爲其有也、
      verse: 10
    - text: 人爲我而詬爾、窘爾、妄以諸惡誣爾、則爾福矣、
      verse: 11
    - text: 宜欣喜歡樂、以爾在天之賞大也、蓋前乎爾之先知、人亦如是窘逐之、○
      verse: 12
    - text: 爾乃世之鹽、鹽失其味、何以復之、後無所用、惟棄於外、爲人所踐耳、
      verse: 13
    - text: 爾乃世之光、邑建於山、不能隱也、
      verse: 14
    - text: 人燃燈、不置斗下、乃置檠上、則普照同室之人、
      verse: 15
    - text: 如是、爾之光亦當照乎人前、俾人見爾善行、榮爾在天之父焉、○
      verse: 16
    - text: 勿意我來廢律、或先知也、我來非以廢之、乃以成之、
      verse: 17
    - text: 我誠語汝、天地未廢、律之一點一畫必不廢、迨皆成焉、
      verse: 18
    - text: 故廢此誡至微之一、又以是訓人者、在天國必謂之至微、惟遵行之、且以訓人者、在天國必謂之大也、
      verse: 19
    - text: 我語汝、儻爾之義、無以尚乎士子法利賽人之義、斷不能入天國也、○
      verse: 20
    - text: 爾聞有語古人云、勿殺、殺則干乎鞫、
      verse: 21
    - text: 惟我語汝、怒兄弟者干乎鞫、謂兄弟曰愚者、干乎公會、曰妄者、干乎火獄、
      verse: 22
    - text: 故爾獻禮於壇時、而念兄弟與爾有隙、
      verse: 23
    - text: 則留禮物於壇前、先往和乃兄弟、然後來獻爾禮物焉、
      verse: 24
    - text: 訟爾者尚偕爾於途、急與之和、恐付爾於士師、士師付爾於𨽻、而下於獄、
      verse: 25
    - text: 我誠語汝、非毫釐盡償、斷不得出也、○
      verse: 26
    - text: 爾聞有言、勿淫、
      verse: 27
    - text: 惟我語汝、見色而好之者、心已淫之矣、
      verse: 28
    - text: 設也右目陷爾於罪、則抉而棄之、寧喪百體之一、勿全身委地獄、
      verse: 29
    - text: 設也右手陷爾於罪、則斷而棄之、寧喪百體之一、勿全身入地獄、
      verse: 30
    - text: 又言若人出妻、宜以離書與之、
      verse: 31
    - text: 惟我語汝、非以姦故而出妻、是使之淫也、娶所出之妻者、亦淫也、○
      verse: 32
    - text: 爾又聞有語古人云、勿背誓、誓必償之於主、
      verse: 33
    - text: 惟我語爾、槪勿誓、勿指天、以天乃上帝座也、
      verse: 34
    - text: 勿指地、以地乃其足几也、勿指耶路撒冷、以其爲大君之京師也、
      verse: 35
    - text: 勿指爾首而誓、以爾不能使首之一髮、爲黑爲白也、
      verse: 36
    - text: 顧爾之言、宜是是否否、過此則出於惡者也、○
      verse: 37
    - text: 爾聞有言、目償目、齒償齒、
      verse: 38
    - text: 惟我語汝、勿與惡者敵、或批爾右頰、幷轉左頰以向之、
      verse: 39
    - text: 或欲訟爾、索爾裏衣、卽外服亦聽其取之、
      verse: 40
    - text: 或強爾行一里、則偕之行二里、
      verse: 41
    - text: 求爾者與之、借爾者勿却、○
      verse: 42
    - text: 爾聞有言、鄰則愛之、敵則惡之、
      verse: 43
    - text: 惟我語汝、敵爾者愛之、窘逐爾者、爲之祈禱、
      verse: 44
    - text: 則可爲爾天父之子、蓋天父使日照於善不善者、雨降於義不義者也、
      verse: 45
    - text: 爾若愛乎愛爾者、有何賞耶、稅吏不亦然乎、
      verse: 46
    - text: 爾惟問安於兄弟、有何過人耶、異邦人不亦然乎、
      verse: 47
    - text: 故當純全、若爾天父焉、
      verse: 48
  - chapter: 6
    verses:
    - text: 愼勿行爾義於人前、令人見之、若然、則不獲賞於爾天父矣、
      verse: 1
    - text: 故施濟勿吹角於前、若僞善者在會堂及通衢、求榮於人、我誠語汝、彼已得其賞矣、
      verse: 2
    - text: 惟爾施濟、勿使左手知右手所爲、
      verse: 3
    - text: 俾爾之施濟隱焉、爾父鑒於隱者、將以報爾、○
      verse: 4
    - text: 爾祈禱、勿若僞善者、好立於會堂街隅祈禱、令人見之、我誠語汝、彼已得其賞矣、
      verse: 5
    - text: 惟爾祈禱、宜入密室閉門、祈爾隱中之父、爾父鑒於隱者、將以報爾、
      verse: 6
    - text: 爾祈禱、語勿重複、如異邦人、彼以爲言多乃得升聞也、
      verse: 7
    - text: 爾勿效之、蓋未求之先、爾所需者、父已知之、
      verse: 8
    - text: 故爾祈禱宜云、我父在天、願爾名聖、
      verse: 9
    - text: 爾國臨格、爾旨得成、在地若天、
      verse: 10
    - text: 日需之糧、今日賜我、
      verse: 11
    - text: 求免我負、如我免人、
      verse: 12
    - text: 勿導入試、拯我出惡、
      verse: 13
    - text: 蓋爾免人過、天父亦免爾過、
      verse: 14
    - text: 爾不免人過、爾父亦不免爾過、○
      verse: 15
    - text: 爾禁食、勿若僞善者作憂容、彼垢面以禁食見於人、我誠語汝、彼已得其賞矣、
      verse: 16
    - text: 惟爾禁食、膏首、靧面、
      verse: 17
    - text: 俾爾禁食不見於人、惟見於隱中之父、爾父鑒於隱者、將以報爾、○
      verse: 18
    - text: 勿積財於地、其處蠹蝕銹壞、盜穴而竊之、
      verse: 19
    - text: 惟積財於天、其處則蠹不蝕、銹不壞、盜不穴而竊之、
      verse: 20
    - text: 蓋爾財所在、爾心亦在焉、
      verse: 21
    - text: 夫身之燈、目也、目瞭則全身光、
      verse: 22
    - text: 目眊則全身暗、爾衷之光若暗、其暗大哉、
      verse: 23
    - text: 未有能事二主者、蓋惡此愛彼、或重此輕彼、爾不能事上帝、又事貨財也、
      verse: 24
    - text: 故我語汝、勿慮生何以食、何以飲、身何以衣、夫生非貴於食、身非貴於衣乎、
      verse: 25
    - text: 試觀飛鳥、不稼不穡、不積於廩、爾天父且育之、爾豈不尤貴於鳥乎、
      verse: 26
    - text: 爾曹誰能以思慮延生一刻乎、
      verse: 27
    - text: 曷爲衣慮耶、試思野之百合花、如何而長、不勞不紡、
      verse: 28
    - text: 我語汝、當所羅門榮華之極、所衣不及此花之一也、
      verse: 29
    - text: 夫野草今日尚存、明日投爐、上帝猶衣之若此、況於爾小信者乎、
      verse: 30
    - text: 故勿慮何以食、何以飲、何以衣、
      verse: 31
    - text: 此皆異邦人所求、爾天父知爾悉需之、
      verse: 32
    - text: 惟先於其國其義是求、則此物悉加諸爾、故勿爲明日慮、明日之慮、明日慮之、是日之勞、是日足矣、
      verse: 33
    - text: ''
      verse: 34
  - chapter: 7
    verses:
    - text: 勿議人、免見議、
      verse: 1
    - text: 爾以何議議人、則見議亦如是、爾以何度度人、則見度亦如是、
      verse: 2
    - text: 胡爲視爾兄弟目中有草芥、而不覺己目中有梁木乎、
      verse: 3
    - text: 爾目中有梁木、何以語兄弟曰、容我去爾目中之草芥乎、
      verse: 4
    - text: 僞善者乎、先去爾目中之梁木、方可瞭然、以去兄弟目中之草芥也、○
      verse: 5
    - text: 勿以聖物予犬、勿以珍珠委豕、恐彼踐之、轉而噬爾、○
      verse: 6
    - text: 求則予爾、尋則遇之、叩門則爲爾啟之、
      verse: 7
    - text: 蓋凡求者得也、尋者遇也、叩者啟也、
      verse: 8
    - text: 爾中孰有子求餅而予之石、
      verse: 9
    - text: 求魚而予之蛇乎、
      verse: 10
    - text: 爾曹雖不善、尚知以嘉物予子、況爾在天之父、豈不更如此以嘉物予求之者乎、
      verse: 11
    - text: 凡欲人如何施諸己、亦宜如是施諸人、此卽律法與先知也、○
      verse: 12
    - text: 當入窄門、蓋引而之亡者、其門也闊、其路也寬、入之者衆、
      verse: 13
    - text: 引而之生者、其門也窄、其路也狹、得之者寡、○
      verse: 14
    - text: 謹防僞先知、其就爾也、外飾若羊、內則貪狼、
      verse: 15
    - text: 是可因其果識之、荊棘中豈摘葡萄乎、蒺藜中豈採無花果乎、
      verse: 16
    - text: 善樹結善果、惡樹結惡果、
      verse: 17
    - text: 善樹不能結惡果、惡樹不能結善果、
      verse: 18
    - text: 凡不結善果者、卽斫之、委於火、
      verse: 19
    - text: 故因其果而識之、
      verse: 20
    - text: 凡稱我曰、主也主也者、未必盡入天國、惟遵我父之旨者而已、
      verse: 21
    - text: 彼日、多人將語我云、主也、主也、我非以爾名宣道、以爾名逐鬼、以爾名廣行異能乎、
      verse: 22
    - text: 我將告之曰、我未嘗識爾、作不法者其去我、
      verse: 23
    - text: 凡聞我言而行之者、譬諸智人、建屋磐上、
      verse: 24
    - text: 雨降潦行、風吹衝屋、而不傾覆、因基磐上也、
      verse: 25
    - text: 凡聞我言而不行者、譬諸愚人、建屋沙上、
      verse: 26
    - text: 雨降潦行、風吹撞屋、遂以傾覆、且傾覆者大也、○
      verse: 27
    - text: 耶穌言竟、衆奇其訓、
      verse: 28
    - text: 以其訓人若操權者、非若士子也、
      verse: 29
  - chapter: 8
    verses:
    - text: 耶穌下山、羣衆從之、
      verse: 1
    - text: 有癩者就而拜曰、主如允、必能潔我、
      verse: 2
    - text: 遂伸手捫之、曰、吾允矣、爾其潔哉、癩卽潔、
      verse: 3
    - text: 耶穌語之曰、愼勿告人、但往示身於祭司、獻摩西所命之禮、以證於衆、○
      verse: 4
    - text: 入迦百農、有百夫長就而求曰、
      verse: 5
    - text: 主、我僕癱瘓、偃臥在室、痛甚、
      verse: 6
    - text: 曰、我往醫之、
      verse: 7
    - text: 百夫長曰、主、臨我舍、我弗堪、第發一言、我僕必愈、
      verse: 8
    - text: 蓋我隸人權、有士卒隸我權、令此往則往、令彼來則來、令僕行是則行是、
      verse: 9
    - text: 耶穌聞而奇之、謂從者曰、我誠語汝、如是之篤信、卽以色列中、亦未之見也、
      verse: 10
    - text: 我語汝、自東自西、有衆將至、與亞伯拉罕、以撒、雅各、同席天國、
      verse: 11
    - text: 惟其本國子民、必見逐於幽暗、在彼有哀哭切齒矣、
      verse: 12
    - text: 乃謂百夫長曰、往哉、如爾信、成之、卽時僕愈、
      verse: 13
    - text: 耶穌入彼得家、見其妻母病熱偃臥、
      verse: 14
    - text: 捫其手、熱卽退、婦卽起而供事之、
      verse: 15
    - text: 旣暮、有攜患鬼者多人就之、則以一言逐其鬼、諸負病者醫之、
      verse: 16
    - text: 應先知以賽亞所言云、其任我恙、肩我病、○
      verse: 17
    - text: 耶穌見羣衆環己、命濟彼岸、
      verse: 18
    - text: 有士子至、曰、師乎、不論何之、我必從爾、
      verse: 19
    - text: 耶穌曰、狐有穴、鳥有巢、惟人子無枕首之所也、
      verse: 20
    - text: 又一門徒曰、主、容我先歸葬父、
      verse: 21
    - text: 耶穌曰、從我、任死者葬其死者、○
      verse: 22
    - text: 旣登舟、其徒從之、
      verse: 23
    - text: 海風大作、波濤蔽舟、耶穌適寢、
      verse: 24
    - text: 門徒就而寤之、曰、主、拯我、我亡矣、
      verse: 25
    - text: 曰、小信者乎、何懼耶、乃起、斥風與海、遂大平息、
      verse: 26
    - text: 衆異之曰、彼何人斯、風與海亦順之、○
      verse: 27
    - text: 旣濟、至加大拉地、遇患鬼者二人、自墓出、猛甚、無敢經此途者、
      verse: 28
    - text: 呼曰、上帝子、我與爾何與、時未至、爾來苦我乎、
      verse: 29
    - text: 遠有羣豕方食、
      verse: 30
    - text: 鬼求耶穌曰、若逐我、則遣入豕羣、
      verse: 31
    - text: 曰、往哉、鬼遂出、入於豕、全羣突下山坡、投海、死於水、
      verse: 32
    - text: 牧者奔入邑、以其事及患鬼者所遇告人、
      verse: 33
    - text: 舉邑出迎耶穌、旣見之、求去其境、
      verse: 34
  - chapter: 9
    verses:
    - text: 耶穌登舟而濟、歸故邑、
      verse: 1
    - text: 有人舁癱瘓臥於榻者就之、耶穌見其信、謂癱瘓者曰、小子、安心、爾罪赦矣、
      verse: 2
    - text: 有士子數人、意謂僭妄哉若人、
      verse: 3
    - text: 耶穌知其意、曰、爾心何懷惡耶、
      verse: 4
    - text: 言爾罪赦矣、與言起而行、孰易、
      verse: 5
    - text: 但令爾知人子在世、有權以赦罪耳、遂語癱瘓者曰、起、取榻以歸、
      verse: 6
    - text: 卽起而返、
      verse: 7
    - text: 衆見之悚然、歸榮上帝、因其以如是之權賜人也、○
      verse: 8
    - text: 耶穌由此而往、見有名馬太者、坐於稅關、謂之曰、從我、遂起從之、
      verse: 9
    - text: 耶穌席坐其家、諸稅吏及罪人至、與耶穌及門徒偕坐、
      verse: 10
    - text: 法利賽人見之、謂其徒曰、爾師奚與稅吏罪人共食乎、
      verse: 11
    - text: 耶穌聞之曰、健者不需醫、惟病者需之、夫我欲矜恤、不欲祭祀之意、爾往學之、
      verse: 12
    - text: 蓋我來、非召義人、乃召罪人耳、○
      verse: 13
    - text: 時、約翰之門徒至、曰、我與法利賽人數禁食、惟爾門徒不禁食、何也、
      verse: 14
    - text: 耶穌曰、新娶者偕在、賀之者豈能哀慟乎、惟日將至、新娶者見接而去、乃禁食耳、
      verse: 15
    - text: 未有以新布補舊衣者、以所補者反損其衣、而綻尤甚、
      verse: 16
    - text: 未有以新酒注舊革囊者、恐囊裂酒漏、其囊亦敗、惟新酒注新囊、斯二者俱存矣、○
      verse: 17
    - text: 言時、有宰來拜曰、我女甫死、爾來手按之、則生矣、
      verse: 18
    - text: 耶穌起而從之、門徒偕焉、
      verse: 19
    - text: 有婦患痭十有二年、尾耶穌後、捫其衣緣、
      verse: 20
    - text: 意謂、第捫其衣必愈、
      verse: 21
    - text: 耶穌回顧曰、女歟、安心、爾信愈爾、自是婦愈、
      verse: 22
    - text: 耶穌入宰者之家、見吹籥者、及衆號咷、
      verse: 23
    - text: 謂之曰、退、女非死、乃寢耳、衆哂之、
      verse: 24
    - text: 旣屛衆、乃入、執其手、女卽起、
      verse: 25
    - text: 於是聲聞徧揚斯地、○
      verse: 26
    - text: 耶穌由此而往、有二瞽者從之、呼曰、大衞之裔、矜恤我、
      verse: 27
    - text: 入室、瞽者就之、耶穌曰、爾信我能爲此乎、對曰、主、然、
      verse: 28
    - text: 乃捫其目曰、如爾信成之、
      verse: 29
    - text: 其目卽啟、耶穌嚴戒之曰、愼勿令人知之、
      verse: 30
    - text: 二人出、徧揚其名於斯地、○
      verse: 31
    - text: 當其出也、有攜瘖啞而患鬼者就之、
      verse: 32
    - text: 鬼旣逐、啞遂言、衆異之曰、以色列中、未嘗見是也、
      verse: 33
    - text: 法利賽人曰、彼藉鬼王逐鬼耳、○
      verse: 34
    - text: 耶穌周游鄉邑、在會堂訓誨、宣天國福音、醫諸疾病、
      verse: 35
    - text: 見衆憫之、以其困苦流離、猶羊無牧也、
      verse: 36
    - text: 遂語其徒曰、穡多工少、
      verse: 37
    - text: 宜求穡主、遣工力穡焉、
      verse: 38
  - chapter: 10
    verses:
    - text: 耶穌召十二門徒、賜之以權、逐邪鬼、醫疾病、○
      verse: 1
    - text: 十二使徒之名如左、首西門稱彼得、及其弟安得烈、西庇太子雅各、及其弟約翰、
      verse: 2
    - text: 腓力、巴多羅買、多馬、稅吏馬太、亞勒腓子雅各、並達太、
      verse: 3
    - text: 加那尼人西門、與加畧人猶大、卽賣師者、○
      verse: 4
    - text: 耶穌遣此十二人、命之曰、異邦之途勿由、撒瑪利亞之邑勿入、
      verse: 5
    - text: 寧就以色列家之亡羊也、
      verse: 6
    - text: 往則宣言曰、天國邇矣、
      verse: 7
    - text: 醫病、起死、潔癩、逐鬼、爾以不費受之、宜以不費施之、
      verse: 8
    - text: 勿備金銀銅於袋、
      verse: 9
    - text: 途間勿囊、勿二衣、勿履、勿杖、蓋工得其食、宜也、
      verse: 10
    - text: 入邑與鄉、則訪孰爲宜者、主之、直至去時、
      verse: 11
    - text: 入其家、則祝其安、
      verse: 12
    - text: 其家若宜、爾祝之安必臨之、不宜、爾祝之安則歸己、
      verse: 13
    - text: 凡不接爾、不聽爾者、出其家其邑、拂去足塵、
      verse: 14
    - text: 我誠語汝、當鞫日、所多瑪蛾摩拉之刑、較斯邑猶易受也、○
      verse: 15
    - text: 我遣爾似羊入狼中、故當智如蛇、馴如鴿、
      verse: 16
    - text: 謹防若人、蓋將付爾於公會、鞭爾於會堂、
      verse: 17
    - text: 爾將爲我故、見解至侯王前、爲證於彼、及異邦人、
      verse: 18
    - text: 付爾時、勿慮何以言、何所言、屆時必賜爾以何言也、
      verse: 19
    - text: 非爾自言、乃爾父之神、在爾衷言耳、
      verse: 20
    - text: 兄弟將致兄弟於死、父之於子亦然、子將攻父母而死之、
      verse: 21
    - text: 且爾以我名見憾於衆、惟終忍者得救也、
      verse: 22
    - text: 此邑窘逐爾、則奔彼邑、我誠語汝、以色列諸邑、爾行未遍、而人子至矣、○
      verse: 23
    - text: 徒不踰師、僕不踰主、
      verse: 24
    - text: 徒如師、僕如主、足矣、若呼家主爲別西卜、況其家人乎、
      verse: 25
    - text: 勿懼之、未有藏而不露、隱而不顯者也、
      verse: 26
    - text: 我語爾於暗者、當述之於光明、爾所聆於耳者、當宣之於屋上、
      verse: 27
    - text: 殺身而不能殺魂者、勿懼之、寧懼能滅身及魂於地獄者、
      verse: 28
    - text: 二雀非一分金售乎、然非爾父許之、其一不隕於地、
      verse: 29
    - text: 爾髮亦悉見數、
      verse: 30
    - text: 故勿懼、爾較多雀尤貴也、
      verse: 31
    - text: 凡認我於人前、我亦認之於我天父前、
      verse: 32
    - text: 凡不認我於人前、我亦不認之於我天父前、○
      verse: 33
    - text: 勿意我來施和平於世、我來非施和平、乃興戎耳、
      verse: 34
    - text: 蓋我來、俾子疏其父、女疏其母、婦疏其姑、
      verse: 35
    - text: 而仇敵卽家人矣、
      verse: 36
    - text: 愛父母踰於我者、不宜乎我也、愛子女踰於我者、不宜乎我也、
      verse: 37
    - text: 不負其十架而從我者、亦不宜乎我也、
      verse: 38
    - text: 得生命者、將喪之、爲我而喪生命者、將得之、○
      verse: 39
    - text: 接爾者、卽接我、接我者、卽接遣我者也、
      verse: 40
    - text: 接先知以其爲先知者、得先知之賞、接義人以其爲義人者、得義人之賞、
      verse: 41
    - text: 第以杯水飲此小子之一、以其爲吾徒也、我誠語汝、彼必不失其賞也、
      verse: 42
  - chapter: 11
    verses:
    - text: 耶穌旣命十二門徒、乃去彼、往諸邑、施教宣道、○
      verse: 1
    - text: 約翰在獄、聞基督所行、則遣其徒問之、
      verse: 2
    - text: 曰、當來者爾乎、抑他人是望乎、
      verse: 3
    - text: 耶穌曰、以爾所聞所見、往告約翰、
      verse: 4
    - text: 如瞽者明、跛者行、癩者潔、聾者聰、死者甦、貧者聞福音、
      verse: 5
    - text: 凡不我棄者福矣、
      verse: 6
    - text: 其人歸、耶穌舉約翰語衆曰、爾曩出野何觀耶、風動之葦乎、
      verse: 7
    - text: 抑爾出何觀耶、衣毳衣者乎、衣毳衣者、在王宮也、
      verse: 8
    - text: 然則爾出何爲也、觀先知乎、是也、我語汝、且卓越於先知也、
      verse: 9
    - text: 此卽經所謂、我遣我使先爾、以備爾路者也、
      verse: 10
    - text: 我誠語汝、婦之所生、未有大於施洗約翰者、然在天國之微者、猶大於彼也、
      verse: 11
    - text: 自施洗約翰迄今、天國被攻、而攻者奮力得之、
      verse: 12
    - text: 蓋諸先知及律法、豫言至約翰而止、
      verse: 13
    - text: 爾願承之、此卽當來之以利亞也、
      verse: 14
    - text: 有耳以聽者、宜聽焉、
      verse: 15
    - text: 斯世將何以喻之、譬童子坐於市、呼其侶曰、
      verse: 16
    - text: 我吹籥、爾不踊、我舉哀、爾不擗、
      verse: 17
    - text: 蓋約翰至、不食不飲、人言其患鬼、
      verse: 18
    - text: 人子至、式食式飲、人言其嗜食甘酒、稅吏罪人之友也、夫智也、因其行而善之、○
      verse: 19
    - text: 時、耶穌以其多行異能之諸邑、不改悔、而責之曰、
      verse: 20
    - text: 禍哉、哥拉汛乎、禍哉、伯賽大乎、蓋在爾中所行之異能、若行於推羅西頓、則早衣麻蒙灰而改悔矣、
      verse: 21
    - text: 我語汝、當鞫日、推羅西頓之刑、較爾猶易受也、
      verse: 22
    - text: 迦百農歟、爾將升於天乎、必下陰府耳、蓋在爾中所行異能、若行於所多瑪、則今日猶存、
      verse: 23
    - text: 我語汝、當鞫日、所多瑪之刑、較爾猶易受也、○
      verse: 24
    - text: 耶穌又曰、父乎、天地主也、我稱謝爾、以此事、於智者達者則隱之、於赤子則顯之、
      verse: 25
    - text: 父乎、然也、此乃爾所悅者也、
      verse: 26
    - text: 萬有由父賜我、父之外無識子者、子及子所欲示者之外、無識父者、
      verse: 27
    - text: 凡勞苦負重者就我、我賜爾安、
      verse: 28
    - text: 我心温柔謙遜、宜負我軛而學我、則爾心獲安、
      verse: 29
    - text: 蓋我軛易、我負輕也、
      verse: 30
  - chapter: 12
    verses:
    - text: 維時、耶穌於安息日經行田間、其徒飢、摘穗而食、
      verse: 1
    - text: 法利賽人見之、曰、爾徒所爲、在安息日非宜也、
      verse: 2
    - text: 耶穌曰、爾未讀大衞及從者、飢時所爲乎、
      verse: 3
    - text: 入上帝室、食陳設之餅、此餅非彼及從者可食、惟祭司可耳、
      verse: 4
    - text: 抑未讀律所載、祭司在殿犯安息日而無罪乎、
      verse: 5
    - text: 我語汝、在此有大於殿者、
      verse: 6
    - text: 爾若知我欲矜恤、不欲祭祀之意、則不罪無辜者矣、
      verse: 7
    - text: 蓋人子爲安息日之主也、○
      verse: 8
    - text: 於是去彼、入會堂、
      verse: 9
    - text: 見有枯一手者、或問曰、安息日施醫宜乎、意欲訟之、
      verse: 10
    - text: 耶穌曰、爾中孰有羊、安息日陷於坎、不援而出之乎、
      verse: 11
    - text: 人之於羊、其貴何如耶、故安息日爲善、宜也、
      verse: 12
    - text: 遂語其人曰、伸爾手、伸之、卽愈如他手、
      verse: 13
    - text: 法利賽人出、謀何以殺之、
      verse: 14
    - text: 耶穌知之、則去彼、人多從焉、病者悉醫之、
      verse: 15
    - text: 且戒之勿揚、
      verse: 16
    - text: 應先知以賽亞所言云、
      verse: 17
    - text: 試觀我僕、乃我所選所愛、而心悅者、我將賦之以我神、彼將示異邦以義、
      verse: 18
    - text: 彼不競不喧、其聲不聞於衢、
      verse: 19
    - text: 已傷之葦不折、燃餘之炷不滅、
      verse: 20
    - text: 迨義獲勝、異邦將仰賴其名矣、○
      verse: 21
    - text: 時、有攜患鬼之瞽而瘖者來、耶穌醫之、瘖者言且見、
      verse: 22
    - text: 衆駭曰、此大衞之裔乎、
      verse: 23
    - text: 法利賽人聞之曰、彼逐鬼、無非藉鬼王別西卜耳、
      verse: 24
    - text: 耶穌知其意、曰、凡國自相分爭、必墟、或邑或家自相分爭、不立、
      verse: 25
    - text: 若撒但逐撒但、是自相分爭也、其國何以立哉、
      verse: 26
    - text: 使我藉別西卜逐鬼、則爾子弟逐鬼誰藉乎、彼將議爾矣、
      verse: 27
    - text: 若我藉上帝之神逐鬼、則上帝國臨爾矣、
      verse: 28
    - text: 何能入勇士之室、刼其器用、非先縛勇士、後刼其室乎、
      verse: 29
    - text: 不與我偕者、卽敵我、不與我斂者、卽散也、
      verse: 30
    - text: 故我語汝、凡罪惡褻凟、其人可赦、惟褻凟聖神者、不赦也、
      verse: 31
    - text: 以言敵人子者、可赦、惟敵聖神者、今世來世不赦也、
      verse: 32
    - text: 或以樹善、其果亦善、樹惡、其果亦惡、蓋由果而識樹矣、
      verse: 33
    - text: 蝮類乎、爾旣惡、言何能善、蓋充諸心者、出諸口也、
      verse: 34
    - text: 善人由內蘊之善、而發其善、惡人由內蘊之惡、而發其惡、
      verse: 35
    - text: 我語汝、人所出之虛言、當鞫日、莫不供之、
      verse: 36
    - text: 蓋以爾言義爾、亦以爾言罪爾、○
      verse: 37
    - text: 時、有士子法利賽人謂之曰、師乎、我欲觀爾異兆、
      verse: 38
    - text: 曰、姦惡之世而求異兆、先知約拿之兆而外、無以示之、
      verse: 39
    - text: 如約拿三日三夜在鯨腹、人子亦將三日三夜在地中也、
      verse: 40
    - text: 當鞫日、尼尼微人、將與斯世、同起而罪之、以其因約拿所宣而改悔、況在此有大於約拿者乎、
      verse: 41
    - text: 當鞫日、南方女王、將與斯世同起而罪之、以其來自地極、聽所羅門之哲言、況在此有大於所羅門者乎、
      verse: 42
    - text: 邪鬼離人、遊行旱地、求安不得、
      verse: 43
    - text: 曰、我將歸所出之室、至則見其闃寂、掃除修飾矣、
      verse: 44
    - text: 遂往、又攜七鬼惡於己者、入而居之、其人之後況、較前尤劇矣、此惡世亦必如是、○
      verse: 45
    - text: 耶穌語衆時、其母及兄弟立於外、欲與之言、
      verse: 46
    - text: 或告之曰、汝母及兄弟立於外、欲與汝言、
      verse: 47
    - text: 耶穌謂之曰、孰爲我母我兄弟乎、
      verse: 48
    - text: 遂指門徒曰、視我母及兄弟、
      verse: 49
    - text: 凡遵我天父之旨者、卽我兄弟姊妹及母也、
      verse: 50
  - chapter: 13
    verses:
    - text: 是日耶穌出室、坐海濱、
      verse: 1
    - text: 羣衆集就之、遂登舟而坐、衆立於岸、
      verse: 2
    - text: 乃多端設喻語之曰、有播種者、出而播種、
      verse: 3
    - text: 播時、有落道旁者、鳥至盡食之、
      verse: 4
    - text: 有落磽地者、厥土無多、以其淺薄、發萌則速、
      verse: 5
    - text: 日出曝之、無根而稿、
      verse: 6
    - text: 有落棘中者、棘起蔽之、
      verse: 7
    - text: 有落沃壤者、結實、或百倍、或六十倍、或三十倍、
      verse: 8
    - text: 有耳者宜聽焉、○
      verse: 9
    - text: 門徒就之曰、爾以喻語衆、何也、
      verse: 10
    - text: 曰、天國之奧、予爾知之、不予他人也、
      verse: 11
    - text: 蓋有者、將予之使有餘、無者、並其所有、亦將奪之、
      verse: 12
    - text: 故我以喻語之、因其視而不見、聽而不聞、亦不悟也、
      verse: 13
    - text: 以應以賽亞豫言云、爾將聽而不聰、視而不明、
      verse: 14
    - text: 蓋斯民心頑、耳聵、自閉其目、恐目視、耳聽、心悟、轉移而我醫之、
      verse: 15
    - text: 惟爾目福矣、以其見也、爾耳福矣、以其聞也、
      verse: 16
    - text: 我誠語汝、昔先知義人多欲見爾所見、而不得見、聞爾所聞、而不得聞、
      verse: 17
    - text: 夫播種之喻、爾其聽之、
      verse: 18
    - text: 凡聞天國之道而不悟、惡者至、奪其心之所播、此播於道旁者也、
      verse: 19
    - text: 播於磽地者、乃人聽道、卽喜受之、
      verse: 20
    - text: 惟內無根、則亦暫耳、及爲道而遇患難窘逐、卽厭棄焉、
      verse: 21
    - text: 播於棘中者、乃人聽道、而世之慮、財之惑、蔽其道而不實、
      verse: 22
    - text: 播於沃壤者、乃人聽道而悟、結實或百倍、或六十倍、或三十倍、○
      verse: 23
    - text: 又設喻曰、天國猶人播美種於田、
      verse: 24
    - text: 寢時敵至、播稗麥中而去、
      verse: 25
    - text: 苗秀而實、稗亦見、
      verse: 26
    - text: 家主之僕來告曰、主、非播美種於田乎、何以有稗也、
      verse: 27
    - text: 曰、敵爲之、僕曰、我往薅之可乎、
      verse: 28
    - text: 曰、毋、恐薅稗而麥亦拔、
      verse: 29
    - text: 容二者並長以待穫、穫時、我語刈者、先集稗、束而火之、惟斂麥入倉、○
      verse: 30
    - text: 又設喻曰、天國猶芥種一粒、人取而播於田、
      verse: 31
    - text: 此百種之至微者、及其長也、大於諸蔬、且成樹、飛鳥來棲其枝、○
      verse: 32
    - text: 又設喻曰、天國猶酵、婦取納三斗麪中、致均發酵焉、○
      verse: 33
    - text: 此皆耶穌以喻語衆、非喻無所語之、
      verse: 34
    - text: 應先知所言云、我將啟口設喻、闡創世以來之祕、○
      verse: 35
    - text: 時、耶穌離衆入室、其徒就之曰、田稗之喻、明以教我、
      verse: 36
    - text: 曰、播美種者、人子也、田者、世也、
      verse: 37
    - text: 美種者、天國之子民也、稗則惡者之子民也、
      verse: 38
    - text: 播稗之敵、魔也、穫時、世末也、刈者、天使也、
      verse: 39
    - text: 集稗而火之、世末亦然、
      verse: 40
    - text: 人子將遣厥使、由其國中、集諸陷人於罪、及爲不法者、
      verse: 41
    - text: 投之火爐、在彼有哀哭切齒者矣、
      verse: 42
    - text: 時、義者在其父之國、輝光如日、有耳者宜聽焉、○
      verse: 43
    - text: 天國猶寶藏於田、人遇而掩之、喜而歸、售所有、以市斯田、○
      verse: 44
    - text: 又天國猶賈求美珠、
      verse: 45
    - text: 遇一重值者、則往鬻所有以市之、○
      verse: 46
    - text: 又天國猶罟施於海、集諸水族、
      verse: 47
    - text: 旣盈、則曳於岸、坐而擇其美者入器、惡者則棄之、
      verse: 48
    - text: 世末亦然、天使將出、自義者中、區別惡者、
      verse: 49
    - text: 投之火爐、在彼有哀哭切齒矣、○
      verse: 50
    - text: 凡此、爾皆悟乎、對曰、然、
      verse: 51
    - text: 曰、故凡士子爲天國之徒者、如家主由其庫中出新舊之物焉、○
      verse: 52
    - text: 耶穌旣竟斯喻、去彼、
      verse: 53
    - text: 至故土、在會堂訓誨、衆奇之曰、斯人何由得斯智慧異能乎、
      verse: 54
    - text: 此非木工之子乎、其母非名馬利亞、其兄弟非雅各約西西門猶大乎、
      verse: 55
    - text: 其姊妹非與我比鄰乎、斯焉得斯耶、
      verse: 56
    - text: 遂厭棄之、耶穌曰、先知在故土室家外、莫不尊焉、
      verse: 57
    - text: 耶穌在彼、不多行異能、以其不信故也、
      verse: 58
  - chapter: 14
    verses:
    - text: 維時、分封之君希律、聞耶穌聲名、
      verse: 1
    - text: 謂其臣曰、此乃施洗約翰自死而起、故此異能運行於彼焉、
      verse: 2
    - text: 初、希律以其弟腓力妻希羅底故、執約翰繫於獄、
      verse: 3
    - text: 蓋約翰曾謂之曰、納此婦非宜也、
      verse: 4
    - text: 希律欲殺之、而懼衆、因衆以之爲先知也、
      verse: 5
    - text: 適希律誕、希羅底女舞於前、以娛希律、
      verse: 6
    - text: 遂誓許所求、
      verse: 7
    - text: 女爲母所唆、曰、求以施洗約翰之首、於盤上予我、
      verse: 8
    - text: 王憂、然以誓故、又以同筵者在、乃命予之、
      verse: 9
    - text: 遣人斬約翰於獄、
      verse: 10
    - text: 置首於盤以予女、女以奉母、
      verse: 11
    - text: 其徒至、取屍葬之、往告耶穌、○
      verse: 12
    - text: 耶穌聞之、登舟去彼、潛之野、衆聞之、由諸邑步從焉、
      verse: 13
    - text: 耶穌出、見人甚衆、憫之、醫其病者、
      verse: 14
    - text: 薄暮、門徒就之曰、此乃野、時已逝、請散衆、入鄉市食、
      verse: 15
    - text: 耶穌曰、無庸、爾其食之、
      verse: 16
    - text: 曰、我儕於此、惟五餅二魚而已、
      verse: 17
    - text: 曰、取以與我、
      verse: 18
    - text: 遂命衆藉草而坐、取五餅二魚、仰天祝而擘之、以予門徒、門徒予衆、
      verse: 19
    - text: 皆食而飽、拾其屑、盈十二筐、
      verse: 20
    - text: 食者、婦孺而外、約五千人、○
      verse: 21
    - text: 耶穌促門徒登舟、先濟彼岸、俟其散衆、
      verse: 22
    - text: 散後、則潛登山祈禱、薄暮獨在、
      verse: 23
    - text: 舟在海中、爲浪所撼、風逆故也、
      verse: 24
    - text: 四更時、耶穌履海就之、
      verse: 25
    - text: 門徒見其履海、愕然曰、鬼幻也、遂懼而呼、
      verse: 26
    - text: 耶穌曰、安爾心、我也、勿懼、
      verse: 27
    - text: 彼得曰、主、果爾也、則命我履水就爾、
      verse: 28
    - text: 曰、來、彼得下舟、履水就之、
      verse: 29
    - text: 見風烈則懼、將溺、呼曰、主、救我、
      verse: 30
    - text: 耶穌以手援之、曰、小信者、何疑乎、
      verse: 31
    - text: 旣登舟、風遂息、
      verse: 32
    - text: 舟中人拜之曰、爾誠上帝子也、○
      verse: 33
    - text: 旣濟、至革尼撒勒地、
      verse: 34
    - text: 其人識之、遣報四方、攜諸病者就之、
      verse: 35
    - text: 第求捫其衣緣、捫者皆愈、
      verse: 36
  - chapter: 15
    verses:
    - text: 時、有法利賽人士子、自耶路撒冷來、就耶穌曰、
      verse: 1
    - text: 爾之門徒、何犯古人遺傳、不盥手而食乎、
      verse: 2
    - text: 曰、爾何因爾遺傳、犯上帝誡乎、
      verse: 3
    - text: 蓋上帝曰、敬爾父母、又曰、詈父母者、必死之、
      verse: 4
    - text: 惟爾則曰、若人謂父母云、我所當奉於爾者、已獻於上帝矣、
      verse: 5
    - text: 遂可不敬父母、是爾以爾遺傳、廢上帝誡也、
      verse: 6
    - text: 僞善者乎、以賽亞豫言指爾者、誠是也、
      verse: 7
    - text: 曰、斯民以口尊我、而心則遠我、
      verse: 8
    - text: 其拜我徒然、以所教者、乃人所命也、
      verse: 9
    - text: 遂召衆語之曰、爾宜聽而悟也、
      verse: 10
    - text: 非入諸口者汚人、惟出諸口者汚人耳、
      verse: 11
    - text: 門徒就之曰、法利賽人聞斯言而慍、爾知之乎、
      verse: 12
    - text: 曰、凡植物非我天父所植者、將拔之、
      verse: 13
    - text: 姑聽之、彼乃瞽而導者、以瞽導瞽、二者皆陷於坑矣、
      verse: 14
    - text: 彼得曰、斯喻明以教我、
      verse: 15
    - text: 曰、爾曹猶未悟乎、
      verse: 16
    - text: 豈不知入口者運於腹、而遺於廁乎、
      verse: 17
    - text: 惟出諸口者由心而發、斯汚人也、
      verse: 18
    - text: 蓋惡念、兇殺、淫亂、苟合、盜竊、妄證、訕謗、
      verse: 19
    - text: 皆由心而發、斯乃汚人、但未盥手而食、不汚人也、○
      verse: 20
    - text: 耶穌去彼、適推羅西頓境、
      verse: 21
    - text: 有迦南婦出境、呼曰、主、大衞之裔、矜恤我、我女患鬼苦甚、
      verse: 22
    - text: 耶穌不答、其徒至曰、婦呼於後、請遣之、
      verse: 23
    - text: 曰、我奉使但爲以色列家之亡羊而已、
      verse: 24
    - text: 婦進而拜曰、主、助我、
      verse: 25
    - text: 曰、取兒曹餅投狗、非宜也、
      verse: 26
    - text: 婦曰、主、然、狗亦食其主案下遺屑耳、
      verse: 27
    - text: 曰、婦乎、爾信大矣、如爾願成之、自是女愈、○
      verse: 28
    - text: 耶穌去彼、至加利利海濱、登山而坐、
      verse: 29
    - text: 羣衆就之、攜跛者、瞽者、瘖者、殘者、及諸病者、置其足前、遂醫之、
      verse: 30
    - text: 衆見瘖者言、殘者痊、跛者行、瞽者明、則奇之、歸榮以色列之上帝、○
      verse: 31
    - text: 耶穌召其徒曰、我憫斯衆、已偕我三日而無食、我不欲使之飢而去、恐途中困憊也、
      verse: 32
    - text: 門徒曰、在野安得若許之餅、以飽斯衆耶、
      verse: 33
    - text: 耶穌曰、爾有餅幾何、曰、七、及數小魚耳、
      verse: 34
    - text: 遂命衆席地而坐、
      verse: 35
    - text: 取七餅與魚、祝謝而擘之、以予門徒、門徒予衆、
      verse: 36
    - text: 皆食而飽、拾其屑、盈七籃、
      verse: 37
    - text: 食者、婦孺而外、四千人焉、
      verse: 38
    - text: 耶穌散衆、登舟、入馬加丹境、
      verse: 39
  - chapter: 16
    verses:
    - text: 法利賽人及撒都該人、來試耶穌、請以自天之異兆示之、
      verse: 1
    - text: 耶穌曰、暮時、爾云將晴、以天紅也、
      verse: 2
    - text: 朝時、爾云今日風雨、以天紅而晦也、爾識別天色、而不識此時之異兆耶、
      verse: 3
    - text: 姦惡之世而求異兆、約拿異兆而外、無以示之、遂去之、○
      verse: 4
    - text: 門徒濟彼岸、忘攜餅、
      verse: 5
    - text: 耶穌謂之曰、謹防法利賽撒都該人之酵、
      verse: 6
    - text: 門徒竊議曰、是爲不取餅也、
      verse: 7
    - text: 耶穌知之、曰、小信者乎、曷以無餅竊議耶、
      verse: 8
    - text: 爾猶未悟乎、豈不憶五千人之五餅、拾屑幾筐乎、
      verse: 9
    - text: 又四千人之七餅、拾屑幾籃乎、
      verse: 10
    - text: 何不悟我非爲餅而言、惟當防法利賽撒都該人之酵耳、
      verse: 11
    - text: 門徒乃悟其所言、非防餅之酵、乃法利賽撒都該人之教也、○
      verse: 12
    - text: 耶穌至該撒利亞腓立比境、問其徒曰、人言人子爲誰、
      verse: 13
    - text: 對曰、或言施洗約翰、或言以利亞、或言耶利米、抑先知之一、
      verse: 14
    - text: 曰、爾曹謂我爲誰、
      verse: 15
    - text: 西門彼得對曰、爾乃基督、維生上帝子也、
      verse: 16
    - text: 耶穌曰、西門巴約拿福矣、蓋非有血氣者示爾、乃我在天之父也、
      verse: 17
    - text: 吾又語汝、爾乃彼得、我將建我會於此磐、而陰府之權、不能勝之、
      verse: 18
    - text: 我將以天國之鑰予爾、凡爾繫於地者、在天亦繫之、釋於地者、在天亦釋之、
      verse: 19
    - text: 遂戒門徒、勿以己爲基督告人、○
      verse: 20
    - text: 自是耶穌始示其徒、以己必往耶路撒冷、備受長老祭司諸長士子之苦、且見殺、三日而起、
      verse: 21
    - text: 彼得援而諫之曰、主、不可、此必不及爾也、
      verse: 22
    - text: 耶穌回顧彼得曰、撒但退、爾阻我、以爾不體上帝之事、乃體人之事耳、
      verse: 23
    - text: 遂語其徒曰、欲從我者、當克己、負其十架以從、
      verse: 24
    - text: 蓋欲救其生者、將喪之、爲我而喪其生者、將得之、
      verse: 25
    - text: 利盡天下、而失其生、何益之有、人將以何者易其生乎、
      verse: 26
    - text: 蓋人子將以父之榮、偕厥使而來、依人所行而報之、
      verse: 27
    - text: 我誠語汝、立於此者、有人未死之先、得見人子臨於其國矣、
      verse: 28
  - chapter: 17
    verses:
    - text: 越六日、耶穌攜彼得、雅各、及雅各弟約翰、潛陟高山、
      verse: 1
    - text: 當前變狀、面耀如日、衣皎如光、
      verse: 2
    - text: 摩西以利亞見、與之語、
      verse: 3
    - text: 彼得謂耶穌曰、主、我儕在此善矣、若爾願之、則我於此結三廬、一爲爾、一爲摩西、一爲以利亞、
      verse: 4
    - text: 言時、景雲覆之、有聲自雲出曰、此我愛子、我所欣悅者、爾其聽之、
      verse: 5
    - text: 門徒聞之、俯伏、懼甚、
      verse: 6
    - text: 耶穌前撫之曰、起、勿懼、
      verse: 7
    - text: 門徒舉目、不見一人、惟耶穌而已、○
      verse: 8
    - text: 下山時、耶穌命之曰、人子尚未自死而起、勿以所見告人、
      verse: 9
    - text: 門徒問曰、士子言以利亞必先至、何也、
      verse: 10
    - text: 曰、以利亞果先至、興復諸事、
      verse: 11
    - text: 我語汝、以利亞已至、而人不之識、任意待之、人子亦將受其害、
      verse: 12
    - text: 門徒始悟所言、乃指施洗約翰也、○
      verse: 13
    - text: 至衆所在、有人就而跪曰、
      verse: 14
    - text: 主、矜恤我子、癲癇苦甚、屢躓於火、屢躓於水、
      verse: 15
    - text: 攜就爾徒、弗能醫也、
      verse: 16
    - text: 耶穌曰、噫、悖逆不信之世、我偕爾至幾何時、忍爾至幾何時乎、攜之就我、
      verse: 17
    - text: 耶穌斥鬼、鬼卽出、自是子愈、
      verse: 18
    - text: 門徒潛就耶穌曰、我儕不能逐之、何也、
      verse: 19
    - text: 曰、信小故也、我誠語汝、有信如芥種、卽命此山去此移彼、亦必移焉、
      verse: 20
    - text: 且爾無不能也、○
      verse: 21
    - text: 尚居加利利時、耶穌謂門徒曰、人子將見付於人手、
      verse: 22
    - text: 爲其所殺、三日而起、門徒憂甚、○
      verse: 23
    - text: 至迦百農、有收丁稅者、就彼得曰、爾師輸丁稅乎、
      verse: 24
    - text: 曰、然、旣而入屋、耶穌先之曰、西門、爾意若何、世上諸王、向誰徵餉收稅乎、向己子乎、向庶民乎、
      verse: 25
    - text: 對曰、庶民耳、耶穌曰、然則己子可蠲矣、
      verse: 26
    - text: 但恐觸其怒、汝往海垂釣、取先上之魚、啟其口、將得金一枚、爲我與汝納之、
      verse: 27
  - chapter: 18
    verses:
    - text: 維時、門徒詣耶穌曰、在天國孰爲大、
      verse: 1
    - text: 耶穌呼一孩提來、立之衆中、曰、
      verse: 2
    - text: 我誠語汝、若不轉移如孩提、不得入天國也、
      verse: 3
    - text: 故自謙如此孩提者、於天國爲大也、
      verse: 4
    - text: 凡以我名接一如是孩提者、卽接我、
      verse: 5
    - text: 凡陷信我小子之一者、寧以巨磨懸其頸、沈於深海、
      verse: 6
    - text: 禍哉斯世、以其陷人故也、夫陷人於罪、事所必有、但陷人者禍矣、
      verse: 7
    - text: 倘爾一手一足陷爾、則斫而棄之、寧殘與跛入於生、勝於二手二足委永火、
      verse: 8
    - text: 倘爾一目陷爾、則抉而棄之、寧一目入於生、勝於二目委火獄、
      verse: 9
    - text: 愼勿輕視此小子之一、
      verse: 10
    - text: 我語汝、其使在天、常覲我父之顏也、
      verse: 11
    - text: 設人有百羊、而亡其一、爾意若何、豈不姑舍九十九羊於山、往覓其亡者乎、
      verse: 12
    - text: 若遇之、我誠語汝、其爲此一羊而喜、勝於爲九十九之未亡者矣、
      verse: 13
    - text: 如是、亡此小子之一、非爾天父意也、○
      verse: 14
    - text: 倘兄弟獲罪於爾、則於彼獨處時謫之、若聽、則得爾兄弟矣、
      verse: 15
    - text: 弗聽、則攜一二人偕往、致以二三證者之口、其言咸定矣、
      verse: 16
    - text: 又弗聽、則告於會、弗聽會、則視之猶異邦人與稅吏可也、
      verse: 17
    - text: 我誠語汝、凡爾繫於地者、在天亦繫之、釋於地者、在天亦釋之、
      verse: 18
    - text: 我又語汝、倘爾二人同心、在地祈求、無論何事、我在天之父必成之、
      verse: 19
    - text: 蓋二三人奉我名隨在而集、我亦在其中矣、○
      verse: 20
    - text: 時、彼得就之曰、主、兄弟獲罪於我、我恕之、當幾何次、至七次乎、
      verse: 21
    - text: 耶穌曰、我所謂非僅於七、乃七十乘七也、
      verse: 22
    - text: 是故天國猶王者、與其僕會計、
      verse: 23
    - text: 計時、有曳負千萬金者至、
      verse: 24
    - text: 旣無可償、主命鬻其身與妻孥、及其所有以償、
      verse: 25
    - text: 僕伏而拜曰、主、寬我、我將盡償、
      verse: 26
    - text: 主憐而釋之、免其債、
      verse: 27
    - text: 僕出、遇同儕負其十金、執之、扼其吭曰、爾所負者償之、
      verse: 28
    - text: 同儕伏而求曰、寬我、我將償爾、
      verse: 29
    - text: 弗許、下之獄、俟償所負、
      verse: 30
    - text: 諸同儕見之、憂甚、以其所行赴愬於主、
      verse: 31
    - text: 主召之曰、惡哉僕也、爾所負者、求我則盡免之、
      verse: 32
    - text: 不當矜恤同儕、猶我矜恤爾乎、
      verse: 33
    - text: 主怒、付之司刑、俟其盡償所負、
      verse: 34
    - text: 爾衆不誠恕兄弟、則我天父亦將如是施諸爾、
      verse: 35
  - chapter: 19
    verses:
    - text: 耶穌言竟、去加利利、至猶太境、約但河外、
      verse: 1
    - text: 羣衆從之、醫其病者、
      verse: 2
    - text: 有法利賽人來試之曰、不論何故、出妻可乎、
      verse: 3
    - text: 耶穌曰、自始造者、造男與女、
      verse: 4
    - text: 曰、緣此、人必離父母、膠漆其妻、成爲一體、此經爾未讀乎、
      verse: 5
    - text: 如是、不復爲二、乃一體矣、故上帝所耦者、人不可分之、
      verse: 6
    - text: 曰、然則摩西命予離書出之、何也、
      verse: 7
    - text: 曰、摩西以爾心頑、許爾出妻、但元始不然、
      verse: 8
    - text: 且吾語汝、非以姦故、出妻而他娶者、淫也、娶所出者、亦淫也、
      verse: 9
    - text: 門徒曰、人於妻如此、寧勿娶、
      verse: 10
    - text: 曰、斯言非盡人能納、惟稟賦者能之、
      verse: 11
    - text: 蓋有生而閹者、有被人閹者、亦有爲天國自閹者、斯言能納者納之、○
      verse: 12
    - text: 時、有攜孩提詣耶穌、欲其按手祈禱、門徒責之、
      verse: 13
    - text: 耶穌曰、容孩提就我、勿禁之、蓋屬天國者、乃如是人也、
      verse: 14
    - text: 遂手按之而去、○
      verse: 15
    - text: 有少者就之曰、師乎、我當行何善、以獲永生、
      verse: 16
    - text: 曰、胡爲以善問我、善者一而已矣、爾欲入生、則當守誡、
      verse: 17
    - text: 曰、何誡乎、耶穌曰、勿殺、勿淫、勿竊、勿妄證、
      verse: 18
    - text: 敬爾父母、愛鄰如己、
      verse: 19
    - text: 少者曰、凡此、我嘗守之矣、尚有何缺乎、
      verse: 20
    - text: 耶穌曰、爾欲爲完人、往售所有以濟貧、則將有財於天、且來從我、
      verse: 21
    - text: 少者聞之、愀然而去、貲厚故也、○
      verse: 22
    - text: 耶穌謂其徒曰、我誠語汝、富者入天國、難矣哉、
      verse: 23
    - text: 我又語汝、駝穿鍼孔、較富者入上帝國猶易也、
      verse: 24
    - text: 門徒聞之、訝甚、曰、然則誰能得救乎、
      verse: 25
    - text: 耶穌目之曰、人則不能、上帝無不能也、
      verse: 26
    - text: 彼得曰、我儕已舍一切以從爾、將何得歟、
      verse: 27
    - text: 耶穌曰、我誠語汝、爾曹從我者、及復興之際、人子坐其榮位、爾亦坐十二位、鞫以色列十二支矣、
      verse: 28
    - text: 凡爲我名、舍屋宇、兄弟、姊妹、父母、子女、田疇者、將受百倍、而承永生、
      verse: 29
    - text: 然多有先者將爲後、後者將爲先也、
      verse: 30
  - chapter: 20
    verses:
    - text: 天國猶家主、朝出僱工入葡萄園、
      verse: 1
    - text: 與工約、日金一錢、遣之入園、
      verse: 2
    - text: 巳初出、見有閒立於市者、
      verse: 3
    - text: 謂之曰、爾亦往葡萄園、所宜與者、我與爾、其人遂往、
      verse: 4
    - text: 日中及申初又出、亦如之、
      verse: 5
    - text: 酉初出、復見有立者、謂之曰、爾何終日閒立於此乎、
      verse: 6
    - text: 曰、無僱我者、曰、爾亦往葡萄園、
      verse: 7
    - text: 及暮、園主語其家宰曰、呼工給其值、由後以及先、
      verse: 8
    - text: 酉初僱者至、各受金一錢、
      verse: 9
    - text: 先僱者至、意所受必加多、乃亦各受一錢、
      verse: 10
    - text: 旣受之、則怨家主曰、
      verse: 11
    - text: 我終日任勞當暑、後至者僅工作片時、乃使之與我等耶、
      verse: 12
    - text: 園主謂其人曰、友、我未嘗負爾、爾非與我約金一錢乎、
      verse: 13
    - text: 取爾值而去、我欲予後至者、猶予爾然、
      verse: 14
    - text: 以我之物、行我所欲、不亦宜乎、我爲善、爾嫉視乎、
      verse: 15
    - text: 如是、後者將爲先、而先者後矣、○
      verse: 16
    - text: 耶穌上耶路撒冷、潛攜十二徒、途間謂之曰、
      verse: 17
    - text: 我儕上耶路撒冷、人子將見付於祭司諸長士子、而擬以死、
      verse: 18
    - text: 解於異邦人、戲侮鞭扑、釘之十架、三日而起、○
      verse: 19
    - text: 西庇太子之母、率其二子就之、拜求一事、
      verse: 20
    - text: 耶穌曰、爾何求、曰、命我二子坐於爾國、在爾左右、
      verse: 21
    - text: 耶穌曰、爾曹所求者、爾不知也、我將飲之杯、爾能飲乎、曰、能、
      verse: 22
    - text: 曰、我之杯、爾必飲之、但坐我左右、非我得予、我父爲誰備之、則誰予、
      verse: 23
    - text: 十徒聞之、則憾兄弟二人、
      verse: 24
    - text: 耶穌召之曰、異邦之君主其治、而大人執其權、爾所知也、
      verse: 25
    - text: 惟爾曹不然、爾中欲爲大者、當爲爾役、
      verse: 26
    - text: 欲爲首者、當爲爾僕、
      verse: 27
    - text: 猶人子至、非以役人、乃役於人、且舍生爲衆贖也、○
      verse: 28
    - text: 出耶利哥時、羣衆從之、
      verse: 29
    - text: 有二瞽者坐於道旁、聞耶穌過、呼曰、主、大衞之裔、矜恤我、
      verse: 30
    - text: 衆責之、使緘默、瞽者愈呼曰、主、大衞之裔、矜恤我、
      verse: 31
    - text: 耶穌止、呼之曰、爾欲我何爲、
      verse: 32
    - text: 曰、主、欲目得見、
      verse: 33
    - text: 耶穌憫之、捫其目、目卽見、遂從之、
      verse: 34
  - chapter: 21
    verses:
    - text: 近耶路撒冷、至伯法其、於橄欖山、耶穌遣二門徒、
      verse: 1
    - text: 曰、爾往前村、必遇驢縶焉、有駒同在、解而牽之來、
      verse: 2
    - text: 有詰爾者、則曰主需之、彼卽遣之、
      verse: 3
    - text: 是乃應先知所言云、
      verse: 4
    - text: 告錫安女曰、爾王臨矣、温柔而乘驢、及駒、卽負重者之子也、
      verse: 5
    - text: 門徒遂往、如命而行、
      verse: 6
    - text: 牽驢及駒、置衣於上、耶穌乘之、
      verse: 7
    - text: 衆中多以衣布途、或伐樹枝布之、
      verse: 8
    - text: 前行後從之衆呼曰、大衞之裔、和散那、奉主名而來者、宜頌也、高高在上歟、和散那、
      verse: 9
    - text: 旣入耶路撒冷、舉城竦動、曰、此爲誰、
      verse: 10
    - text: 衆曰、加利利之拿撒勒先知耶穌也、○
      verse: 11
    - text: 耶穌入上帝殿、逐其中貿易者、傾兌錢者之几、及鬻鴿者之椅、
      verse: 12
    - text: 曰、經云、我室必稱爲祈禱室、而爾曹以爲盜巢也、
      verse: 13
    - text: 有瞽者、跛者、就耶穌於殿、遂醫之、
      verse: 14
    - text: 祭司諸長士子、見其所行奇異、又見孺子呼於殿曰、大衞之裔、和散那、則恚、
      verse: 15
    - text: 語耶穌曰、若輩所言、爾聞之乎、曰、然、以赤子乳哺者之口、完備頌讚、爾未讀乎、
      verse: 16
    - text: 遂去之、出城、至伯大尼宿焉、○
      verse: 17
    - text: 來朝返城時、耶穌飢、
      verse: 18
    - text: 道旁見無花果樹、就之、無所得、惟葉而已、謂之曰、今而後、爾永不實、樹卽枯、
      verse: 19
    - text: 門徒見而奇曰、無花果樹何枯之速也、
      verse: 20
    - text: 耶穌曰、我誠語汝、爾若信而不疑、不獨於此樹能行之、卽命此山移而投海、亦必成焉、
      verse: 21
    - text: 且祈禱時、凡爾所求、信則得之、○
      verse: 22
    - text: 耶穌入殿訓誨、祭司諸長、民間長老就之曰、爾以何權行是、誰賜爾此權耶、
      verse: 23
    - text: 耶穌曰、我亦問爾一言、爾告我、則我亦告爾以何權行是、
      verse: 24
    - text: 約翰之洗奚自、自天乎、自人乎、衆竊議曰、若云自天、彼必曰曷不信之、
      verse: 25
    - text: 若云自人、我又畏衆、蓋皆以約翰爲先知也、
      verse: 26
    - text: 遂對曰、不知也、耶穌曰、我亦不告爾以何權行是矣、
      verse: 27
    - text: 或有二子、謂其長子曰、我子、今日往葡萄園工作、
      verse: 28
    - text: 對以不往、後悔而往、
      verse: 29
    - text: 謂其仲子亦如之、對曰、主、諾、旣而不往、
      verse: 30
    - text: 二者孰遵父旨乎、曰、長子、耶穌曰、我誠語汝、稅吏娼妓、先爾入上帝國矣、
      verse: 31
    - text: 蓋約翰由義路就爾、爾不之信、而稅吏娼妓信之、且爾見此、後仍不悔以信也、○
      verse: 32
    - text: 爾復聽一喻、有家主植葡萄園、環之以籬、掘酒醡、建望樓、租與農夫、遂往異地、
      verse: 33
    - text: 果期將近、遣僕就農夫收果、
      verse: 34
    - text: 農夫執其僕、扑一、殺一、石擊一、
      verse: 35
    - text: 復遣他僕、較先尤衆、農夫待之如故、
      verse: 36
    - text: 後遣其子、意謂必敬我子矣、
      verse: 37
    - text: 農夫見其子、則相語曰、此其嗣子、來殺之、據其業、
      verse: 38
    - text: 遂執之、出諸園外殺焉、
      verse: 39
    - text: 園主至、何以處此農夫乎、
      verse: 40
    - text: 僉曰、必翦滅此惡人、園租於他農、可依期納果也、
      verse: 41
    - text: 耶穌曰、經云、工師所棄之石、成爲屋隅首石、此主所爲者、我目而奇之、爾未讀乎、
      verse: 42
    - text: 故我語汝、上帝國必奪諸爾、以賜結實之民矣、
      verse: 43
    - text: 墮此石上者、身必碎、此石墮其上者、散若塵、
      verse: 44
    - text: 祭司諸長、法利賽人聞此喻、識其言指己、
      verse: 45
    - text: 謀所以執之、而懼衆、蓋皆以之爲先知也、
      verse: 46
  - chapter: 22
    verses:
    - text: 耶穌又設喻語衆曰、
      verse: 1
    - text: 天國猶人君爲子設婚筵、
      verse: 2
    - text: 遣僕召所請者赴筵、而不至、
      verse: 3
    - text: 復遣他僕曰、告所請者、我餐已具、牛與肥畜已宰、百物俱備、可就筵矣、
      verse: 4
    - text: 彼乃不顧而去、一往於田、一往於肆、
      verse: 5
    - text: 其餘執僕、辱而殺之、
      verse: 6
    - text: 君怒、遣軍殲此兇、焚其邑、
      verse: 7
    - text: 語僕曰、婚筵已備、惟所請者不堪、
      verse: 8
    - text: 可往通衢、凡所遇者、悉召赴筵、
      verse: 9
    - text: 僕出途間、集所遇善者惡者、賓滿婚筵焉、
      verse: 10
    - text: 君入視賓、見一不衣禮服者、
      verse: 11
    - text: 謂之曰、友乎、不衣禮服、胡爲乎來、其人默然、
      verse: 12
    - text: 君命役曰、縛其手足、投於幽暗、在彼有哀哭切齒矣、
      verse: 13
    - text: 蓋蒙召者多、見選者少也、○
      verse: 14
    - text: 法利賽人出、謀卽其言以罔之、
      verse: 15
    - text: 遂遣其徒、同希律黨就之曰、夫子、我知爾乃誠者、且以誠宣上帝道、亦不徇人、蓋不以貌取人也、
      verse: 16
    - text: 納稅於該撒宜否、爾意若何、請告我、
      verse: 17
    - text: 耶穌識其惡、曰、僞善者乎、何試我耶、
      verse: 18
    - text: 以稅金示我、遂取一金與之、
      verse: 19
    - text: 耶穌曰、是像與號爲誰、
      verse: 20
    - text: 曰、該撒、曰、然則以該撒之物納該撒、以上帝之物納上帝矣、
      verse: 21
    - text: 衆聞而奇之、遂去、○
      verse: 22
    - text: 是日撒都該人、卽言無復起者、就而問曰、
      verse: 23
    - text: 夫子、摩西云、人無子而死、其弟當娶其妻、生子以嗣兄、
      verse: 24
    - text: 我中有兄弟七人、長者娶而死、無嗣、遺妻與弟、
      verse: 25
    - text: 其二其三至其七、皆然、
      verse: 26
    - text: 厥後婦亦死、
      verse: 27
    - text: 至復起時、婦於七人中、爲誰之妻乎、蓋皆納之矣、
      verse: 28
    - text: 耶穌曰、爾誤矣、以不識經、及上帝之能故也、
      verse: 29
    - text: 蓋復起時、不娶不嫁、如天使然、
      verse: 30
    - text: 論死者復起、上帝所諭於爾者、爾豈未讀乎、
      verse: 31
    - text: 曰、吾乃亞伯拉罕之上帝、以撒之上帝、雅各之上帝、是上帝非死者之上帝、乃生者之上帝也、
      verse: 32
    - text: 衆聞之、奇其訓、○
      verse: 33
    - text: 法利賽人聞耶穌使撒都該人語塞、遂集、
      verse: 34
    - text: 中有爲律師者、問而試之曰、
      verse: 35
    - text: 夫子、律中之誡孰爲大、
      verse: 36
    - text: 曰、當盡心、盡性、盡意、愛主爾之上帝、
      verse: 37
    - text: 此誡之首而大者、
      verse: 38
    - text: 其次愛鄰如己亦猶是、
      verse: 39
    - text: 全律及先知、統於此二誡也、○
      verse: 40
    - text: 法利賽人集時、耶穌問曰、
      verse: 41
    - text: 爾意基督若何、伊誰之裔乎、
      verse: 42
    - text: 曰、大衞之裔也、曰、然則大衞何以感於聖神、稱之爲主耶、
      verse: 43
    - text: 其言云、主語我主曰、坐我右、俟我以爾敵置爾足下、
      verse: 44
    - text: 夫大衞旣稱之爲主、則如何爲大衞之裔乎、
      verse: 45
    - text: 衆無辭以對、自是無敢復問者、
      verse: 46
  - chapter: 23
    verses:
    - text: 維時、耶穌語衆及門徒曰、
      verse: 1
    - text: 士子法利賽人居摩西位、
      verse: 2
    - text: 故凡所命爾者、悉行而守之、但勿效其所爲、以其言而不行也、
      verse: 3
    - text: 彼以重且難負之任、縛置人肩、己則一指弗動也、
      verse: 4
    - text: 其所行者、皆欲見於人而爲之、闊其佩經、大其衣緣、
      verse: 5
    - text: 好筵間首位、會堂高座、
      verse: 6
    - text: 受祝於市、人稱之曰夫子、
      verse: 7
    - text: 然爾勿受夫子之稱、蓋爾師惟一、爾曹皆兄弟也、
      verse: 8
    - text: 勿稱在地者爲父、爾父惟一、卽在天者、
      verse: 9
    - text: 亦勿受師尊之稱、爾師尊惟一、卽基督、
      verse: 10
    - text: 爾中大者、當爲爾役、
      verse: 11
    - text: 自高者將卑之、自卑者將高之、○
      verse: 12
    - text: 禍哉、爾僞善之士子、與法利賽人乎、
      verse: 13
    - text: 以爾閉天國於人前、己不入之、將入者爾亦不許也、○
      verse: 14
    - text: 禍哉、爾僞善之士子、與法利賽人乎、以爾周行水陸、使一人進教、旣進矣、乃使爲地獄之人、較倍於爾也、○
      verse: 15
    - text: 禍哉、爾瞽而導者乎、每曰、人指殿而誓、無事也、惟指殿之金而誓、則當償之、
      verse: 16
    - text: 愚而瞽者歟、孰爲大、金乎、抑使金成聖之殿乎、
      verse: 17
    - text: 爾又云、人指壇而誓、無事也、惟指壇上禮物而誓、則當償之、
      verse: 18
    - text: 瞽者歟、孰爲大、禮物乎、抑使禮物成聖之壇乎、
      verse: 19
    - text: 故指壇而誓、是指壇及在其上者而誓也、
      verse: 20
    - text: 指殿而誓、是指殿及居其中者而誓也、
      verse: 21
    - text: 指天而誓、是指上帝座、及坐其上者而誓也、○
      verse: 22
    - text: 禍哉、爾僞善之士子、與法利賽人乎、以爾於薄荷、茴香、馬芹、十輸其一、而於律之尤重者、若義與慈與信、則遺之、此乃爾所當行、而彼亦不可遺也、
      verse: 23
    - text: 瞽而導者乎、蚋則濾之、駝則吞之、○
      verse: 24
    - text: 禍哉、爾僞善之士子、與法利賽人乎、以爾潔杯盤之外、而內充以刼奪邪侈也、
      verse: 25
    - text: 瞽目之法利賽人乎、先潔杯盤之內、則其外亦潔矣、○
      verse: 26
    - text: 禍哉、爾僞善之士子、與法利賽人乎、爾似粉堊之塋、外見爲美、內則死骸諸穢充之矣、
      verse: 27
    - text: 如是、爾以義外見於人、內則僞善不法充之矣、○
      verse: 28
    - text: 禍哉、爾僞善之士子、與法利賽人乎、以爾建先知之塋、飾義人之墓、
      verse: 29
    - text: 每曰、若我在我列祖時、必不與流先知之血、
      verse: 30
    - text: 如是、爾自證爲殺先知者之裔矣、
      verse: 31
    - text: 其盈爾祖之量哉、
      verse: 32
    - text: 蛇乎、蝮類歟、安能逭地獄之刑乎、
      verse: 33
    - text: 是以我遣先知哲人士子就爾、見殺者有之、釘十架者有之、鞭於會堂、由此邑逐於彼邑者亦有之、
      verse: 34
    - text: 致世間所流義人之血、悉歸於爾、卽自義人亞伯之血、至爾所殺於殿壇間、巴拉加子撒迦利亞之血、
      verse: 35
    - text: 我誠語汝、此事悉歸斯世也、○
      verse: 36
    - text: 耶路撒冷歟、耶路撒冷歟、殺先知石擊使於爾者乎、我欲集爾赤子、似牝鷄集雛翼下者屢矣、而爾不欲也、
      verse: 37
    - text: 爾室爲墟、遺諸爾矣、
      verse: 38
    - text: 我語汝、今而後、爾不見我、迨爾云、奉主名而來者、宜頌也、
      verse: 39
  - chapter: 24
    verses:
    - text: 耶穌出殿、途間門徒就焉、以殿宇示之、
      verse: 1
    - text: 耶穌曰、爾不見此乎、我誠語汝、將無一石遺於石上、而弗圮也、○
      verse: 2
    - text: 耶穌坐於橄欖山、門徒潛就之曰、請告我、何時有此、且爾臨及世末、有何兆乎、
      verse: 3
    - text: 耶穌曰、愼勿爲人所惑、
      verse: 4
    - text: 將多有冒我名而來者、曰、我基督也、且惑多人、
      verse: 5
    - text: 爾將聞戰及戰之風聲、愼勿懼、此事必有、惟末期未至耳、
      verse: 6
    - text: 民將攻民、國將攻國、饑饉地震、隨在皆然、
      verse: 7
    - text: 此劬勞之始也、
      verse: 8
    - text: 其時、人將陷爾於難而殺爾、爾爲我名見憾於萬民、
      verse: 9
    - text: 人多顚躓、相陷相憾、
      verse: 10
    - text: 僞先知羣起而惑多人、
      verse: 11
    - text: 因惡貫盈、愛情漸冷者衆、
      verse: 12
    - text: 惟終忍者、必得救也、
      verse: 13
    - text: 天國福音、將宣於天下、爲證萬邦、末期乃至、
      verse: 14
    - text: 爾觀先知但以理所言、穢惡摧殘者立於聖地、讀者宜致思焉、
      verse: 15
    - text: 斯時也、在猶太者宜遁於山、
      verse: 16
    - text: 乘屋者勿下取物、
      verse: 17
    - text: 在田者勿歸取衣、
      verse: 18
    - text: 當此之時、妊婦乳婦其有禍乎、
      verse: 19
    - text: 宜祈禱、免於冬時及安息日而逃、
      verse: 20
    - text: 是時必有大難、自世之始迄今、未嘗有此、後永無之、
      verse: 21
    - text: 若非減其日、則無得救者、但爲選民故、其日將減耳、
      verse: 22
    - text: 其時、若有告爾基督在此、或在彼、勿信、
      verse: 23
    - text: 蓋將有僞基督僞先知起、大施異蹟奇事、設能惑選民、則亦惑之矣、
      verse: 24
    - text: 我已豫語爾矣、
      verse: 25
    - text: 或告爾基督在曠野、勿出、基督在密室、勿信、
      verse: 26
    - text: 蓋電閃於東、而見於西、人子之臨亦然、
      verse: 27
    - text: 屍之所在、鷙鳥集焉、○
      verse: 28
    - text: 此難之後、日將冥、月無光、星隕自天、天象震動、
      verse: 29
    - text: 其時、人子之兆見於天、在地諸族必皆哀傷、且見人子以大權大榮、乘雲而來、
      verse: 30
    - text: 遣其使以宏大之角聲、集厥選民於四方、自天此涯、以至彼涯、○
      verse: 31
    - text: 可由無花果樹取譬、其枝柔葉萌、則知夏近矣、
      verse: 32
    - text: 如是、爾見此事、則知人子近已及門矣、
      verse: 33
    - text: 我誠語汝、此代未逝、斯事皆成、
      verse: 34
    - text: 天地必廢、我言不廢、
      verse: 35
    - text: 然其日其時、人不知、天使與子亦不知、惟父知之、
      verse: 36
    - text: 人子之臨、有如挪亞之日、
      verse: 37
    - text: 洪水之先、其人飲食嫁娶、迨挪亞入方舟日、
      verse: 38
    - text: 人莫之知、及洪水至、盡沒之、人子之臨亦然、
      verse: 39
    - text: 其時、二人在田、取一舍一、
      verse: 40
    - text: 二女旋磨、取一舍一、
      verse: 41
    - text: 故當儆醒、蓋不知爾主何日至也、
      verse: 42
    - text: 若家主知盜何更至、則必儆醒、不容穴其屋、此爾所知也、
      verse: 43
    - text: 是以爾當備之、因爾不意之時、人子至矣、
      verse: 44
    - text: 孰爲忠智之僕、主任之督其家人、依時予之糧乎、
      verse: 45
    - text: 主至、見僕行是、其僕福矣、
      verse: 46
    - text: 我誠語汝、主將任之以督其所有、
      verse: 47
    - text: 倘彼惡僕意謂、我主稽遲、
      verse: 48
    - text: 遂扑其同儕、與酒徒飲食、
      verse: 49
    - text: 乃於不意之日、不知之時、主至、
      verse: 50
    - text: 處以極刑、擬與僞善同科、在彼有哀哭切齒者矣、
      verse: 51
  - chapter: 25
    verses:
    - text: 天國可比處女十人、執燈出迎新娶者、
      verse: 1
    - text: 其中五智五愚、
      verse: 2
    - text: 愚者執燈、而未備油、
      verse: 3
    - text: 智者執燈、備油於器、
      verse: 4
    - text: 新娶者稽遲、皆假寐而寢、
      verse: 5
    - text: 中夜有呼曰、新娶者至矣、爾出迎之、
      verse: 6
    - text: 衆處女遂起、重整其燈、
      verse: 7
    - text: 愚者謂智者曰、以爾油分我、我燈垂熄、
      verse: 8
    - text: 智者曰、恐爾我俱不足、寧就鬻者沽之、
      verse: 9
    - text: 往沽時、新娶者至、有備者同入婚筵、而門閉矣、
      verse: 10
    - text: 其餘處女後至、曰、主歟、主歟、請爲我啟、
      verse: 11
    - text: 曰、我誠語汝、吾不爾識也、
      verse: 12
    - text: 故當儆醒、以爾不知其日及其時也、○
      verse: 13
    - text: 又如一人將往他方、召其僕以家資付之、
      verse: 14
    - text: 或與金五千、或與二千、或與一千、各因其才、遂往、
      verse: 15
    - text: 受五千者、往而貿易、又獲五千、
      verse: 16
    - text: 受二千者、亦獲二千、
      verse: 17
    - text: 惟受一千者、往而掘地、藏其主之金、
      verse: 18
    - text: 久之、主歸、與之會計、
      verse: 19
    - text: 受五千者至、又攜五千曰、主付我五千、又獲五千矣、
      verse: 20
    - text: 主曰、俞、善而忠之僕也、爾於寡者旣忠、我將以多者任爾、可進於爾主之樂也、
      verse: 21
    - text: 受二千者至、曰、主付我二千、又獲二千矣、
      verse: 22
    - text: 主曰、俞、善而忠之僕也、爾於寡者旣忠、我將以多者任爾、可進於爾主之樂也、
      verse: 23
    - text: 受一千者亦至、曰、主、我知爾乃忍人、未播之處而穫、未散之處而斂、
      verse: 24
    - text: 是以我懼、藏爾金於地、今爾故物猶存、
      verse: 25
    - text: 主曰、惡且惰之僕乎、爾知我未播而穫、未散而斂、
      verse: 26
    - text: 則當以我金付金商、我至時、可以取其本、而獲其息、
      verse: 27
    - text: 可奪其一千、予有十千者、
      verse: 28
    - text: 蓋有者、將予之使其有餘、無者、並其所有、亦將奪之、
      verse: 29
    - text: 其無益之僕、逐於幽暗、在彼有哀哭切齒矣、○
      verse: 30
    - text: 當人子偕諸使以其榮而臨、坐其榮位、
      verse: 31
    - text: 萬民集於其前、遂區別之、猶牧者區別綿羊山羊、
      verse: 32
    - text: 置綿羊於右、山羊於左、
      verse: 33
    - text: 王謂在右者曰、爾見寵於我父者、可前而承國、乃創世以來爲爾所備者也、
      verse: 34
    - text: 蓋我飢、爾食我、我渴、爾飲我、我爲旅、爾館我、
      verse: 35
    - text: 我裸、爾衣我、我病、爾顧我、我在獄、爾就我、
      verse: 36
    - text: 義者將應之曰、主、我何時見爾飢而食爾、渴而飲爾、
      verse: 37
    - text: 何時見爾旅而館爾、裸而衣爾、
      verse: 38
    - text: 何時見爾病、或在獄、而就爾乎、
      verse: 39
    - text: 王將謂之曰、我誠語汝、旣行之於我兄弟至微者之一、卽行之於我也、
      verse: 40
    - text: 又謂在左者曰、爾服詛者、去我入永火、乃爲魔及其使而備者也、
      verse: 41
    - text: 蓋我飢、爾不食我、渴、爾不飲我、
      verse: 42
    - text: 爲旅、爾不館我、裸、爾不衣我、病及在獄、爾不顧我、
      verse: 43
    - text: 彼亦將應之曰、主、我何時見爾飢、渴、旅、裸、病、及在獄、而不事爾乎、
      verse: 44
    - text: 王將謂之曰、我誠語汝、旣不行之於此至微者之一、卽不行之於我也、
      verse: 45
    - text: 若人入永刑、惟義者入永生、
      verse: 46
  - chapter: 26
    verses:
    - text: 耶穌言竟、謂門徒曰、
      verse: 1
    - text: 越二日乃逾越節、爾所知也、人子將見付、釘十架矣、
      verse: 2
    - text: 時、祭司諸長、及民間長老、集於大祭司該亞法院、
      verse: 3
    - text: 謀以詭計執耶穌殺之、
      verse: 4
    - text: 惟曰、毋於節期、恐民生亂、○
      verse: 5
    - text: 耶穌在伯大尼癩者西門家、
      verse: 6
    - text: 有婦以玉缾盛至貴之膏就之、於席間沃其首、
      verse: 7
    - text: 門徒見之不悅、曰、惡用此靡費爲哉、
      verse: 8
    - text: 此膏可鬻多金、以濟貧也、
      verse: 9
    - text: 耶穌知其意、曰、何爲難此婦乎、彼所行者善也、
      verse: 10
    - text: 蓋爾恆有貧者偕、不恆有我也、
      verse: 11
    - text: 彼傾此膏於我躬、乃爲我葬而行之、
      verse: 12
    - text: 我誠語汝、普天之下、凡宣福音之地、必述此婦所行、以爲之記、○
      verse: 13
    - text: 時、十二徒之一、加畧人猶大、詣祭司諸長曰、
      verse: 14
    - text: 爾欲予我幾何、我以彼付爾、遂權金三十而予之、
      verse: 15
    - text: 自是猶大尋機付之、○
      verse: 16
    - text: 除酵節首日、門徒就耶穌曰、欲我何處爲爾備逾越節筵乎、
      verse: 17
    - text: 曰、爾入城、詣某語之曰、師云、我時邇矣、將偕門徒守節於爾家、
      verse: 18
    - text: 門徒如命而備節筵、
      verse: 19
    - text: 旣暮、耶穌偕十二徒席坐、
      verse: 20
    - text: 食間曰、我誠語汝、爾中一人、將賣我矣、
      verse: 21
    - text: 衆憂甚、遞相問曰、主、我乎、
      verse: 22
    - text: 曰、與我濡手於盂者、卽賣我者也、
      verse: 23
    - text: 人子將逝、如經所載、惟賣人子者禍矣、其人不生爲幸、
      verse: 24
    - text: 賣之者猶大問曰、夫子、我乎、曰、爾言之矣、
      verse: 25
    - text: 食間、耶穌取餅、祝而擘之、予門徒曰、取而食之、斯乃我身、
      verse: 26
    - text: 又取杯、謝而予之曰、爾皆飲之、
      verse: 27
    - text: 斯乃我血、卽盟約之血、爲衆而流、以赦罪者也、
      verse: 28
    - text: 我語汝、今而後、我不復飲葡萄之汁、待他日我偕爾飲新者於我父國矣、○
      verse: 29
    - text: 旣詠詩、遂出、往橄欖山、○
      verse: 30
    - text: 耶穌謂其徒曰、此夜爾曹皆將棄我、記有之、我擊牧者、而羊散矣、
      verse: 31
    - text: 但我復起後、將先爾往加利利、
      verse: 32
    - text: 彼得曰、衆雖棄爾、我終不爾棄、
      verse: 33
    - text: 耶穌曰、我誠語汝、此夜鷄未鳴、爾將三言不識我矣、
      verse: 34
    - text: 彼得曰、我卽與爾偕亡、必不言不識爾、衆門徒言亦如之、○
      verse: 35
    - text: 耶穌偕門徒至一處、名客西馬尼、謂之曰、坐此、待我往彼祈禱、
      verse: 36
    - text: 遂攜彼得及西庇太二子、憂戚慘怛、
      verse: 37
    - text: 曰、我心憂甚、瀕死矣、爾曹留此、偕我儆醒、
      verse: 38
    - text: 少進、俯伏祈禱曰、我父歟、若或能之、則令此杯去我、然非從我所欲、乃從爾所欲也、
      verse: 39
    - text: 遂就門徒、見其寢、謂彼得曰、爾曹不能偕我儆醒片時乎、
      verse: 40
    - text: 儆醒祈禱、免入誘惑、心固願之、而身弱耳、
      verse: 41
    - text: 復進、禱曰、我父歟、若此杯不能去我、我必飲之、願爾旨成焉、
      verse: 42
    - text: 又至、見門徒仍寢、以其目倦也、
      verse: 43
    - text: 去之、再進、三禱、言亦如之、
      verse: 44
    - text: 後就門徒、語之曰、今寢且安、時邇矣、人子見賣於惡人手矣、
      verse: 45
    - text: 起而偕行、賣我者近矣、○
      verse: 46
    - text: 言時、十二徒之一猶大、偕羣衆以刃與梃、自祭司諸長及民間長老而來、
      verse: 47
    - text: 賣師者與以號曰、我接吻者是也、可執之、
      verse: 48
    - text: 卽就耶穌曰、夫子安、遂吻接之、
      verse: 49
    - text: 耶穌曰、友乎、爾來所欲爲者爲之、衆遂前、執耶穌、
      verse: 50
    - text: 偕耶穌者一人、拔刃擊大祭司僕、削其一耳、
      verse: 51
    - text: 耶穌曰、韜爾刃、凡執刃者、必亡於刃、
      verse: 52
    - text: 爾意我不能祈我父、爲我遣十二營有餘之天使乎、
      verse: 53
    - text: 若然、則經所云、此事必有者、何以得應乎、
      verse: 54
    - text: 遂語衆曰、爾以刃與梃來執我、若捕盜乎、我日坐於殿訓誨、爾不我執、
      verse: 55
    - text: 但此事悉成、以應先知之經焉、門徒皆離之而奔、○
      verse: 56
    - text: 執耶穌者曳至大祭司該亞法所、士子長老已集、
      verse: 57
    - text: 彼得遠隨耶穌、至大祭司院、入與諸隸同坐、欲觀其竟、
      verse: 58
    - text: 祭司諸長及全公會、求妄證、攻耶穌以死之、
      verse: 59
    - text: 雖多妄證者至、亦未得其據、後有二人進曰、
      verse: 60
    - text: 此人曾言能毀上帝殿、三日建之、
      verse: 61
    - text: 大祭司起、問耶穌曰、爾無所答乎、斯人所證者何耶、
      verse: 62
    - text: 耶穌不答、大祭司曰、我指維生上帝、令爾誓而告我、爾果上帝子基督否、
      verse: 63
    - text: 耶穌曰、爾言之矣、且吾語汝、此後、爾曹將見人子坐有權者之右、乘雲而來也、
      verse: 64
    - text: 大祭司自裂其衣、曰、僭妄哉若人、何用他證、爾已聞其僭妄矣、
      verse: 65
    - text: 爾意若何、僉曰、是宜死、
      verse: 66
    - text: 遂唾其面、拳擊之、有手批之者曰、
      verse: 67
    - text: 基督乎、試言擊爾者誰、○
      verse: 68
    - text: 彼得坐於院、有婢前曰、爾亦偕加利利人耶穌也、
      verse: 69
    - text: 彼得於衆前弗承、曰、我不知爾云何也、
      verse: 70
    - text: 出至院門、又一婢見之、語同在者曰、彼亦偕拿撒勒人耶穌者、
      verse: 71
    - text: 彼得又弗承、且誓曰、我不識其人也、
      verse: 72
    - text: 少頃、旁立者前語彼得曰、爾誠其黨、爾方言可證矣、
      verse: 73
    - text: 彼得詛且誓曰、我不識其人也、鷄卽鳴、
      verse: 74
    - text: 彼得憶耶穌所言、鷄未鳴、爾將三言不識我、乃出而痛哭、
      verse: 75
  - chapter: 27
    verses:
    - text: 平旦、祭司諸長、民間長老、謀攻耶穌以死之、
      verse: 1
    - text: 繫而曳之、解於方伯彼拉多、○
      verse: 2
    - text: 時、賣師者猶大、見耶穌定罪、則悔、反其金三十於祭司諸長長老、
      verse: 3
    - text: 曰、我賣無辜者之血、有罪矣、僉曰、於我何與、爾自當之、
      verse: 4
    - text: 猶大擲金於殿、退而自縊、
      verse: 5
    - text: 祭司諸長取其金曰、此乃血值、貯庫非宜、
      verse: 6
    - text: 遂共議以其金市陶人田、以瘞賓旅、
      verse: 7
    - text: 故其田迄今稱血田焉、
      verse: 8
    - text: 乃應先知耶利米言云、彼取被估者之值三十金、卽以色列人所估者、
      verse: 9
    - text: 以市陶人田、依主所命我也、○
      verse: 10
    - text: 耶穌立方伯前、方伯問曰、爾乃猶太人王乎、耶穌曰、爾言之矣、
      verse: 11
    - text: 祭司諸長長老訟之、耶穌不答、
      verse: 12
    - text: 彼拉多曰、斯人多端證爾、爾不聞乎、
      verse: 13
    - text: 耶穌不答一詞、方伯奇甚、
      verse: 14
    - text: 屆節期、方伯例釋一囚、任衆所欲、
      verse: 15
    - text: 時、有著名之囚巴拉巴、
      verse: 16
    - text: 衆集、彼拉多曰、爾欲我孰釋耶、巴拉巴乎、抑耶穌稱基督者乎、
      verse: 17
    - text: 蓋知其因媢嫉而付耶穌也、
      verse: 18
    - text: 方伯坐於堂、其妻使謂之曰、此義人、爾勿與也、以我今夜夢中、爲之哀傷不勝焉、
      verse: 19
    - text: 祭司諸長、長老、唆衆求釋巴拉巴、而滅耶穌、
      verse: 20
    - text: 方伯謂衆曰、二人中欲我孰釋、曰、巴拉巴、
      verse: 21
    - text: 彼拉多曰、然則稱基督之耶穌、何以處之、僉曰、釘之十架、
      verse: 22
    - text: 方伯曰、彼行何惡耶、衆愈呼曰、釘之十架、
      verse: 23
    - text: 彼拉多見言之無濟、反以滋亂、遂取水、衆前盥手、曰、流此義人之血、非我罪也、爾自當之、
      verse: 24
    - text: 衆皆應曰、其血歸我、及我子孫、
      verse: 25
    - text: 遂釋巴拉巴、鞭耶穌、付之釘十架、○
      verse: 26
    - text: 時、方伯之卒、攜耶穌入署、集全營圍之、
      verse: 27
    - text: 褫其衣、衣以絳袍、
      verse: 28
    - text: 編棘冕、冠其首、置葦於右手、跪其前、而戲之曰、猶太人王安哉、
      verse: 29
    - text: 且唾之、取葦擊其首、
      verse: 30
    - text: 戲畢、褫其袍、衣以故衣、曳釘十架、○
      verse: 31
    - text: 衆出、遇一古利奈人西門、強之偕往、負耶穌之十架、
      verse: 32
    - text: 至一地、名各各他、卽髑髏處也、
      verse: 33
    - text: 以酒和膽飲之、耶穌嘗而不飲、
      verse: 34
    - text: 旣釘之十架、鬮分其衣、
      verse: 35
    - text: 坐而守之、
      verse: 36
    - text: 置標於首、書曰、猶太人之王耶穌、
      verse: 37
    - text: 有二盜同釘十架、一左一右、
      verse: 38
    - text: 過者誚之、搖首曰、
      verse: 39
    - text: 爾毀殿、三日復建之、可自救也、爾若上帝子、則自十架下矣、
      verse: 40
    - text: 祭司諸長、士子、長老、亦如是戲之曰、
      verse: 41
    - text: 彼救他人、不能自救也、彼爲以色列王、今自十架而下、我則信之、
      verse: 42
    - text: 彼恃上帝、上帝果悅之、今可拯之、蓋彼曰、我乃上帝子也、
      verse: 43
    - text: 同釘之盜、亦如是詬之、○
      verse: 44
    - text: 自午正至申初、徧地晦冥、
      verse: 45
    - text: 約申初、耶穌大聲呼曰、以利、以利、拉馬、撒巴各大尼、卽言我上帝、我上帝、何遺我也、
      verse: 46
    - text: 旁立者有人聞之曰、彼呼以利亞也、
      verse: 47
    - text: 其中一人疾趨、取海絨漬醯、束葦以飲之、
      verse: 48
    - text: 或曰、姑聽之、試觀以利亞來救之否、
      verse: 49
    - text: 耶穌復大聲而呼、氣遂絕、
      verse: 50
    - text: 殿幔自上至下裂爲二、地震、磐裂、
      verse: 51
    - text: 墓啟、旣逝之聖、其身多有復起者、
      verse: 52
    - text: 迨耶穌復生後、出墓入聖京、見於多人、
      verse: 53
    - text: 百夫長及同守耶穌者、見地震與所歷之事、懼甚、曰、此誠上帝子也、
      verse: 54
    - text: 有多婦自加利利從耶穌、而供事之者、在彼遠觀、
      verse: 55
    - text: 中有抹大拉之馬利亞、雅各約西之母馬利亞、及西庇太二子之母、○
      verse: 56
    - text: 旣暮、有富人約瑟者、來自亞利馬太、亦耶穌之徒也、
      verse: 57
    - text: 謁彼拉多、求耶穌屍、彼拉多命予之、
      verse: 58
    - text: 約瑟取屍、裹以潔枲布、
      verse: 59
    - text: 置諸己之新墓、鑿於磐者、轉大石於墓門而去、
      verse: 60
    - text: 有抹大拉之馬利亞、及他馬利亞、對塋而坐、○
      verse: 61
    - text: 翌日、卽備節之次日、祭司諸長與法利賽人集、謁彼拉多曰、
      verse: 62
    - text: 大人、我儕憶彼惑人者、生時嘗曰、三日後、我將復起、
      verse: 63
    - text: 是以請命固守其塋三日、恐其徒竊之、而以自死而起告民、則後此之謬、較甚於先矣、
      verse: 64
    - text: 彼拉多曰、爾有守兵、往盡乃心、固守之、
      verse: 65
    - text: 遂往、封石設兵、固守其塋焉、
      verse: 66
  - chapter: 28
    verses:
    - text: 安息日甫竟、七日之首日昧爽、抹大拉之馬利亞、及他馬利亞、來觀其塋、
      verse: 1
    - text: 地大震、主之使自天而下、轉移其石而坐之、
      verse: 2
    - text: 其容如電、衣白如雪、
      verse: 3
    - text: 守者恐懼、戰慄若死、
      verse: 4
    - text: 使者謂婦曰、勿懼、我知爾尋釘十架之耶穌、
      verse: 5
    - text: 彼不在此、已如其言而起矣、爾來觀主臥處、
      verse: 6
    - text: 速往告其徒、彼自死而起、先爾往加利利、在彼必見之、我已告爾矣、
      verse: 7
    - text: 婦急離墓、懼且大喜、趨報門徒、
      verse: 8
    - text: 耶穌遇之曰、願爾安、婦前抱其足、拜之、
      verse: 9
    - text: 耶穌曰、勿懼、往報我兄弟、使適加利利、在彼必見我焉、○
      verse: 10
    - text: 婦去時、守卒入城、以所歷之事、報祭司諸長、
      verse: 11
    - text: 遂與長老集議、予卒多金、
      verse: 12
    - text: 曰、爾可云、我眠時、其徒夜來竊之、
      verse: 13
    - text: 倘聞於方伯、我則勸之、俾爾無虞、
      verse: 14
    - text: 卒受金、如所囑而行、此言徧揚猶太人中、至於今日、○
      verse: 15
    - text: 十一門徒往加利利、至耶穌所言之山、
      verse: 16
    - text: 旣見、則拜之、然猶有疑者、
      verse: 17
    - text: 耶穌前語之曰、在天在地之權、悉予我矣、
      verse: 18
    - text: 爾往招萬民爲徒、施之以洗、俾歸父子聖神之名、
      verse: 19
    - text: 教之守我所命者、且我恆偕爾、迄於世末焉、
      verse: 20
  name: Matthew
- chapters:
  - chapter: 1
    verses:
    - text: 上帝子耶穌基督福音之始、
      verse: 1
    - text: 如先知以賽亞所載云、我遣我使在爾前、以修爾路、
      verse: 2
    - text: 有呼於野者、其聲云、備主路、直其徑、
      verse: 3
    - text: 約翰至、在野施洗、宣改悔之洗禮、俾罪得赦、
      verse: 4
    - text: 舉猶太地、及耶路撒冷人、皆出就之、在約但河受其洗、而承己罪、
      verse: 5
    - text: 約翰身衣駝毛、腰束革帶、食則蝗蟲野蜜、
      verse: 6
    - text: 宣言曰、有後我來者、尤勝於我、卽屈身解其履帶、我亦弗堪、
      verse: 7
    - text: 我洗爾以水、彼將洗爾以聖神焉、○
      verse: 8
    - text: 時、耶穌來自加利利之拿撒勒、在約但受洗於約翰、
      verse: 9
    - text: 由水而上、見天裂、聖神如鴿臨之、
      verse: 10
    - text: 自天有聲云、爾乃我之愛子、我所欣悅者、○
      verse: 11
    - text: 聖神卽促耶穌適野、
      verse: 12
    - text: 在彼四旬、見試於撒但、與野獸處、天使事之、○
      verse: 13
    - text: 約翰下獄後、耶穌至加利利、宣上帝福音、
      verse: 14
    - text: 曰、期已屆矣、上帝國邇矣、宜改悔、信福音、○
      verse: 15
    - text: 耶穌經行加利利海濱、見西門與其弟安得烈、施網於海、蓋漁者也、
      verse: 16
    - text: 耶穌謂之曰、從我、我將使爾爲漁人者焉、
      verse: 17
    - text: 卽舍網從之、
      verse: 18
    - text: 少進、見西庇太之子雅各、與其弟約翰、在舟補網、
      verse: 19
    - text: 招之、遂別父及傭人於舟而從焉、○
      verse: 20
    - text: 進迦百農、適安息日、耶穌入會堂訓誨、
      verse: 21
    - text: 衆奇其訓、以其訓人如操權者、非若士子也、
      verse: 22
    - text: 會堂中有患邪鬼者、
      verse: 23
    - text: 呼曰、拿撒勒耶穌、我儕與爾何涉、爾來滅我乎、我識爾爲誰、乃上帝之聖者、
      verse: 24
    - text: 耶穌斥之曰、緘爾口、出之、
      verse: 25
    - text: 邪鬼拘攣其人、大呼而出、
      verse: 26
    - text: 衆駭異、相問曰、此何耶、乃新教也、蓋彼以權命邪鬼、而邪鬼順之、
      verse: 27
    - text: 其聲名遂洋溢於加利利四境、○
      verse: 28
    - text: 甫出會堂、與雅各約翰、進西門安得烈家、
      verse: 29
    - text: 西門之妻母病熱偃臥、或以告耶穌、
      verse: 30
    - text: 耶穌前執其手、起之、熱卽退、婦遂供事之、○
      verse: 31
    - text: 及暮、日入時、有攜諸病者、患鬼者、就之、
      verse: 32
    - text: 舉邑皆集於門、
      verse: 33
    - text: 耶穌醫諸病者、且逐多鬼、不許鬼言、以其識己也、○
      verse: 34
    - text: 詰朝昧爽、耶穌興、出而適野祈焉、
      verse: 35
    - text: 西門與同人跡其所往、
      verse: 36
    - text: 旣遇之、曰、衆尋爾、
      verse: 37
    - text: 耶穌曰、偕我往附近鄉邑、亦宣教於彼、蓋我爲是而來也、
      verse: 38
    - text: 遂徧進加利利會堂、宣教逐鬼、○
      verse: 39
    - text: 有癩者就之、跪而求曰、爾如允、必能潔我、
      verse: 40
    - text: 耶穌憫焉、伸手撫之、曰、吾允矣、爾其潔哉、
      verse: 41
    - text: 癩卽除、其人潔矣、
      verse: 42
    - text: 耶穌嚴戒而遣之、
      verse: 43
    - text: 曰、愼勿告人、但往示身於祭司、因爾獲潔、獻摩西所命之禮、以證於衆、
      verse: 44
    - text: 其人出、廣宣而播揚之、致耶穌不復顯然入城、爰居於野、四方就之、
      verse: 45
  - chapter: 2
    verses:
    - text: 越數日、耶穌復進迦百農、衆聞其在室、
      verse: 1
    - text: 咸集、致無隙地、門前亦然、耶穌與之言道、
      verse: 2
    - text: 有攜癱瘓者來、爲四人所舁、
      verse: 3
    - text: 以人衆不得近、乃於耶穌所在、揭屋頂而穴之、縋癱瘓者及所臥之牀而下、
      verse: 4
    - text: 耶穌見其信、謂癱瘓者曰、小子、爾罪赦矣、
      verse: 5
    - text: 士子數人在座、
      verse: 6
    - text: 意謂斯人何出此言、乃僭妄也、上帝而外、誰能赦罪乎、
      verse: 7
    - text: 耶穌心知其如是竊議、謂之曰、爾曹胡爲心議斯事乎、
      verse: 8
    - text: 於癱瘓者言爾罪赦矣、與言起取牀而行、孰易、
      verse: 9
    - text: 但令爾知人子在世、有權以赦罪耳、遂謂癱瘓者曰、
      verse: 10
    - text: 我命爾起、取牀以歸、
      verse: 11
    - text: 其人卽起、於衆前取牀而出、衆奇之、歸榮上帝曰、我儕從未見若是者也、○
      verse: 12
    - text: 耶穌復出、沿海而行、衆就之、遂訓誨焉、
      verse: 13
    - text: 行時、見亞勒腓之子利未坐於稅關、謂之曰、從我、遂起從之、
      verse: 14
    - text: 耶穌席坐於其家、諸稅吏及罪人、與耶穌並其徒同坐、蓋從之者衆也、
      verse: 15
    - text: 法利賽人之士子、見耶穌與罪人稅吏共食、語其徒曰、彼與稅吏罪人飲食也、
      verse: 16
    - text: 耶穌聞之曰、健者不需醫、惟病者需之、我來、非召義人、乃召罪人耳、○
      verse: 17
    - text: 適約翰之徒、與法利賽人禁食、或就耶穌曰、約翰之徒、與法利賽人之徒禁食、爾徒獨不禁食、何也、
      verse: 18
    - text: 耶穌曰、新娶者偕在、賀婚者豈能禁食乎、新娶者尚在、不能禁食也、
      verse: 19
    - text: 惟日將至、新娶者見接而去、乃禁食耳、
      verse: 20
    - text: 未有以新布補舊衣者、若然、則所補之新者裂其舊者、其綻尤甚、
      verse: 21
    - text: 亦未有以新酒注舊革囊者、若然、則酒必裂囊、而酒與囊俱敗、惟以新酒注於新囊焉、○
      verse: 22
    - text: 值安息日、耶穌經行田間、其徒摘穗、
      verse: 23
    - text: 法利賽人謂耶穌曰、彼行安息日所不宜行者何也、
      verse: 24
    - text: 耶穌曰、爾未讀大衞與從者、匱而飢時所爲乎、
      verse: 25
    - text: 當亞比亞他爲大祭司時、入上帝室、食陳設餅、亦予從者、斯餅非祭司不宜食、
      verse: 26
    - text: 又曰、安息日爲人而設、非人爲安息日也、
      verse: 27
    - text: 是以人子亦爲安息日之主、
      verse: 28
  - chapter: 3
    verses:
    - text: 耶穌復入會堂、有枯一手者在焉、
      verse: 1
    - text: 衆窺其於安息日醫之否、意欲訟之、
      verse: 2
    - text: 耶穌謂手枯者曰、起、立於中、
      verse: 3
    - text: 語衆曰、安息日行善行惡、救生殺生、孰宜、衆默然、
      verse: 4
    - text: 耶穌怒而環視之、憂其心頑也、語手枯者曰、伸爾手、伸之、卽愈、
      verse: 5
    - text: 法利賽人出、與希律黨謀、何以滅之、○
      verse: 6
    - text: 耶穌偕其徒退往海濱、羣衆自加利利從之、
      verse: 7
    - text: 猶太耶路撒冷以土買約但外、及推羅西頓四境之人、聞其所行、就之者亦甚衆、
      verse: 8
    - text: 耶穌因命其徒具小舟以待、俾免擁擠、
      verse: 9
    - text: 蓋耶穌曾醫多人、致凡病痛者、逼近欲捫之、
      verse: 10
    - text: 邪鬼見之、伏其前、呼曰、爾乃上帝子也、
      verse: 11
    - text: 耶穌嚴戒毋揚、○
      verse: 12
    - text: 遂登山、隨所欲以召人、而人就之、
      verse: 13
    - text: 立十有二人偕己、遣之宣教、
      verse: 14
    - text: 且予以逐鬼之權、
      verse: 15
    - text: 有若西門、耶穌名之曰彼得、
      verse: 16
    - text: 西庇太之子雅各、與其弟約翰、此二人者、名之曰半尼其、卽雷子也、
      verse: 17
    - text: 又有安得烈、腓力、巴多羅買、馬太、多馬、亞勒腓之子雅各、又達太、與加那尼人西門、
      verse: 18
    - text: 並加畧人猶大、卽賣師者、○
      verse: 19
    - text: 耶穌入室、衆復集、致弗能食、
      verse: 20
    - text: 其親屬聞而出、欲執之、曰、彼狂矣、
      verse: 21
    - text: 自耶路撒冷而來之士子、曰、彼有別西卜、又曰、彼藉鬼王逐鬼耳、
      verse: 22
    - text: 耶穌呼之來、以喻謂之曰、撒但安能逐撒但乎、
      verse: 23
    - text: 夫國自相分爭、其國弗能立、
      verse: 24
    - text: 家自相分爭、其家弗能立、
      verse: 25
    - text: 若撒但分裂、起而自攻、亦弗能立、終必滅耳、
      verse: 26
    - text: 未有能入勇士之室、刧其器用者、必先縛勇士、而後刧其室也、
      verse: 27
    - text: 我誠語汝、世人之諸罪、及凡所出褻凟之言、皆將得赦、
      verse: 28
    - text: 惟褻凟聖神者、終不得赦、乃干永罪、
      verse: 29
    - text: 斯言也、因人謂其有邪鬼也、○
      verse: 30
    - text: 耶穌之母及其兄弟至、立於外、遣人呼之、
      verse: 31
    - text: 衆環坐、謂之曰、爾母及兄弟在外覓爾、
      verse: 32
    - text: 耶穌曰、孰爲我母我兄弟乎、
      verse: 33
    - text: 遂四顧環坐者曰、試視我母我兄弟、
      verse: 34
    - text: 蓋凡行上帝旨者、卽我兄弟姊妹及母也、
      verse: 35
  - chapter: 4
    verses:
    - text: 耶穌復於海濱訓誨、大衆集就之、遂登舟浮海而坐、衆立於岸、
      verse: 1
    - text: 乃多端設喻以訓之、
      verse: 2
    - text: 曰、聽之哉、有播種者、出而播種、
      verse: 3
    - text: 播時、有落路旁者、鳥至、盡食之、
      verse: 4
    - text: 有落磽地者、厥土無多、以其淺薄、發萌則速、
      verse: 5
    - text: 日出曝之、無根而槁、
      verse: 6
    - text: 有落棘中者、棘起蔽之而不實、
      verse: 7
    - text: 有落沃壤者、發生滋長、結實三十倍、六十倍、百倍焉、
      verse: 8
    - text: 又曰、有耳以聽者、宜聽焉、○
      verse: 9
    - text: 耶穌燕居時、從者與十二徒、問諸喻之說、
      verse: 10
    - text: 耶穌曰、上帝國之奧、乃賜於爾、於外人則皆以喻焉、
      verse: 11
    - text: 俾其視而不明、聽而不悟、恐其轉移而獲赦也、
      verse: 12
    - text: 又曰、斯喻爾未達乎、又安識諸喻耶、
      verse: 13
    - text: 夫播者、播道也、
      verse: 14
    - text: 播於路旁者、乃播以道、而彼旣聽矣、撒但驟至、將播於其衷者奪之、
      verse: 15
    - text: 播於磽地者、乃人聽道、卽欣受之、
      verse: 16
    - text: 惟內無根、則亦暫耳、及患難窘逐、因道而興、卽厭棄矣、
      verse: 17
    - text: 播於棘中者、乃人聽道、
      verse: 18
    - text: 且斯世之慮、貨財之惑、及諸端物慾、入而蔽之、致不結實、
      verse: 19
    - text: 其播於沃壤者、乃人聽道受之、結實三十倍、六十倍、百倍焉、○
      verse: 20
    - text: 又曰、人攜燈、豈置於斗下牀下、不置於檠上乎、
      verse: 21
    - text: 蓋未有隱而不欲其彰、藏而不欲其露者、
      verse: 22
    - text: 有耳以聽者、宜聽焉、
      verse: 23
    - text: 又曰、愼所聽也、爾以何量量人、亦將如是見量、且加於爾焉、
      verse: 24
    - text: 蓋有者、將予之、無者、並其所有亦奪之、○
      verse: 25
    - text: 又曰、上帝國猶人播種於地、
      verse: 26
    - text: 夜寐夙興、種發且長、彼不知其所以然、
      verse: 27
    - text: 夫地自生物、始而苗、繼而穗、後則成穀、
      verse: 28
    - text: 旣熟、則用鐮、以穫時至矣、○
      verse: 29
    - text: 又曰上帝國、我儕何以比之、抑以何喻表之耶、
      verse: 30
    - text: 猶芥種一粒、播於地、乃地上百種之至微者、
      verse: 31
    - text: 旣播而長、大於諸蔬、且發巨枝、飛鳥棲於其蔭、○
      verse: 32
    - text: 耶穌多以如斯之喻、論道於衆、依其所能聽者、
      verse: 33
    - text: 非以喻不與之言、燕居時、悉爲其徒解之、○
      verse: 34
    - text: 是日旣暮、謂其徒曰、可濟彼岸、
      verse: 35
    - text: 耶穌尚在舟、門徒遂離衆、載之同往、亦有他舟偕焉、
      verse: 36
    - text: 颶風大作、浪激入舟、幾盈、
      verse: 37
    - text: 耶穌於舟尾枕而寢、門徒寤之、曰、夫子、不恤我儕之亡乎、
      verse: 38
    - text: 耶穌興、斥風、謂海曰、靜而息、風卽止、乃大平定、
      verse: 39
    - text: 語門徒曰、奚懼、尚無信乎、
      verse: 40
    - text: 衆駭甚、相語曰、彼何人斯、風與海亦順之、
      verse: 41
  - chapter: 5
    verses:
    - text: 至海之彼岸、格拉森地、
      verse: 1
    - text: 離舟時、有患邪鬼者、自墓出、卽遇之、
      verse: 2
    - text: 其人素居於塚、雖以鏈、亦莫能縛之、
      verse: 3
    - text: 蓋屢以桎以鏈縛之、則斷鏈毀桎、弗克制之、
      verse: 4
    - text: 恆於塚於山、日夜號呼、以石自傷、
      verse: 5
    - text: 遙見耶穌、趨而拜之、
      verse: 6
    - text: 大呼曰、至高上帝之子耶穌、我與爾何涉、我賴上帝、懇爾莫我苦、
      verse: 7
    - text: 蓋耶穌曾語之曰、邪鬼出其人也、
      verse: 8
    - text: 遂問之曰、爾何名、對曰、軍、我儕多故也、
      verse: 9
    - text: 乃切求耶穌、勿使之出境、
      verse: 10
    - text: 適有羣豕食於山、
      verse: 11
    - text: 衆鬼求曰、使我入附於豕、
      verse: 12
    - text: 耶穌許之、卽出而入豕、羣豕突下山坡、投海而溺、數約二千、
      verse: 13
    - text: 牧者奔告城鄉、衆出、欲觀其事、
      verse: 14
    - text: 旣就耶穌、見患羣鬼者、坐而衣衣自若、則懼、
      verse: 15
    - text: 見者以患鬼者所遇、及羣豕之事、悉告於衆、
      verse: 16
    - text: 衆遂求耶穌出其境、
      verse: 17
    - text: 耶穌登舟時、曩患鬼者、求與之偕、
      verse: 18
    - text: 弗許、曰、歸爾家、就爾屬、以主爲爾所行之大事、及若何矜恤爾者告之、
      verse: 19
    - text: 其人乃往、在低加波利、宣揚耶穌爲己所行之大事、衆悉奇之、○
      verse: 20
    - text: 耶穌乘舟、復濟彼岸、大衆聚集、就之於海濱、
      verse: 21
    - text: 有司會堂名睚魯者、來見耶穌、伏其足下、
      verse: 22
    - text: 切求之曰、我幼女瀕死、爾來以手按之、俾得愈而生焉、
      verse: 23
    - text: 耶穌偕之往、大衆從而擁之、
      verse: 24
    - text: 有婦患痭十有二年、
      verse: 25
    - text: 曾由諸醫而受多苦、盡耗所有、不見益而反劇、
      verse: 26
    - text: 聞耶穌事、於衆中自後而來、捫其衣、
      verse: 27
    - text: 蓋謂第捫其衣、則必愈焉、
      verse: 28
    - text: 其血源立涸、自覺痼疾已愈、
      verse: 29
    - text: 時耶穌覺有能力由己而出、乃於衆中轉身曰、捫我衣者誰耶、
      verse: 30
    - text: 其徒曰、爾見衆擁爾、尚問誰捫我乎、
      verse: 31
    - text: 耶穌環視、欲見行此之婦、
      verse: 32
    - text: 婦知所成於己者、恐懼戰慄、進伏其前、悉以實告、
      verse: 33
    - text: 耶穌曰、女乎、爾信救爾、安然而歸、爾痼疾愈矣、○
      verse: 34
    - text: 言時、有自司會堂來者、曰、爾女亡矣、何尚勞夫子耶、
      verse: 35
    - text: 耶穌不顧其所言、謂司會堂者曰、毋懼、惟信而已、
      verse: 36
    - text: 乃於彼得、雅各、及雅各之弟約翰外、不許他人從行、
      verse: 37
    - text: 至司會堂者之家、見其紛擾、哭泣號咷、
      verse: 38
    - text: 旣入則曰、胡爲紛擾哭泣乎、女非死、乃寢耳、
      verse: 39
    - text: 衆哂之、耶穌屛衆、率女之父母與從者、入於女所、
      verse: 40
    - text: 執其手曰、大利大古米、譯卽幼女乎、吾語爾起、
      verse: 41
    - text: 女卽起而行、蓋年十有二矣、衆甚駭異、
      verse: 42
    - text: 耶穌嚴戒之、毋令人知、且命食女焉、
      verse: 43
  - chapter: 6
    verses:
    - text: 耶穌去彼、至故鄉、門徒從之、
      verse: 1
    - text: 適安息日、訓於會堂、衆聞而奇之曰、斯焉得斯、所賦之智慧維何、有如是異能由其手而出耶、
      verse: 2
    - text: 此非木工乎、非馬利亞之子、雅各約西猶大西門之昆弟乎、其姊妹非與我儕比鄰乎、遂厭棄之、
      verse: 3
    - text: 耶穌曰、先知於故鄉、宗族、室家外、莫不尊焉、
      verse: 4
    - text: 耶穌在彼不得行異能、惟手按病者數人而醫之、
      verse: 5
    - text: 且異其不信、乃周行諸鄉訓誨焉、○
      verse: 6
    - text: 耶穌召十二徒、耦而遣之、予之權以制邪鬼、
      verse: 7
    - text: 命勿攜資斧、惟杖而已、勿糧勿袋、勿金於囊、
      verse: 8
    - text: 惟著履、毋衣二衣、
      verse: 9
    - text: 又曰、凡入人家、則居之、以至去時、
      verse: 10
    - text: 有不接爾、不聽爾者、去時拂爾足塵、以證於衆、
      verse: 11
    - text: 門徒遂往、宣言人宜改悔、
      verse: 12
    - text: 又逐諸鬼、以膏膏病者多人而醫之、○
      verse: 13
    - text: 耶穌之名旣彰、希律王聞之曰、施洗約翰自死而起、故此異能運行於彼焉、
      verse: 14
    - text: 或曰、以利亞也、或曰、先知也、猶先知之一也、
      verse: 15
    - text: 惟希律則曰、我所斬之約翰起矣、
      verse: 16
    - text: 初、希律遣人執約翰繫獄、爲其弟腓力妻希羅底故、蓋希律已娶之、
      verse: 17
    - text: 約翰曾謂之曰、納弟妻非宜也、
      verse: 18
    - text: 於是希羅底怨之、欲殺之而弗得、
      verse: 19
    - text: 因希律敬畏約翰、知其義且聖、而庇之、聞其言、心多猶豫、而喜聽之、
      verse: 20
    - text: 會逢其適、希律於誕辰設筵、宴諸大夫千夫長及加利利之尊者、
      verse: 21
    - text: 希羅底之女入舞、以娛希律及同筵者、王謂之曰、凡爾所欲、求則予之、
      verse: 22
    - text: 又矢之曰、爾所求者、卽國之半、我亦予之、
      verse: 23
    - text: 女退、謂母曰、我當何求、曰、施洗約翰之首、
      verse: 24
    - text: 女亟入見王、求曰、我欲施洗約翰首、卽置盤中予我、
      verse: 25
    - text: 王憂甚、然以矢故、又以同筵者在、不欲拒之、
      verse: 26
    - text: 乃命侍衞一人、取約翰首、遂斬之於獄、
      verse: 27
    - text: 置首於盤、以予女、女以予母、
      verse: 28
    - text: 約翰之徒聞之、來取其屍、葬於墓、○
      verse: 29
    - text: 使徒集就耶穌、悉以所行所教告之、
      verse: 30
    - text: 耶穌曰、爾曹潛往於野、憩息片時、蓋往來者衆、不遑暇食、
      verse: 31
    - text: 乃乘舟而往、
      verse: 32
    - text: 衆見之、多有識之者、自諸邑徒步、趨而先至、
      verse: 33
    - text: 耶穌出、見大衆、憫焉、以其猶羊無牧也、乃多端以教之、
      verse: 34
    - text: 日旰、門徒就之曰、地乃野、日已旰、
      verse: 35
    - text: 請散衆、俾往村落市食、
      verse: 36
    - text: 耶穌曰、爾其食之、對曰、得毋以二十金往而市餅、以食之乎、
      verse: 37
    - text: 曰、爾有餅幾何、其往觀焉、旣知、則曰、五餅二魚、
      verse: 38
    - text: 遂命使衆成列、坐於青草、
      verse: 39
    - text: 乃分隊而坐、或百、或五十、
      verse: 40
    - text: 耶穌取五餅二魚、仰天而祝、擘餅以予門徒、陳於衆前、亦以二魚分給諸人、
      verse: 41
    - text: 皆食而飽、
      verse: 42
    - text: 拾其屑及殘魚、盈筐十二、
      verse: 43
    - text: 食者五千人焉、○
      verse: 44
    - text: 耶穌促門徒登舟、先濟彼岸、至伯賽大、俟己散衆、
      verse: 45
    - text: 別後、登山祈禱、
      verse: 46
    - text: 旣暮、舟在海中、耶穌獨在岸、
      verse: 47
    - text: 見門徒鼓櫂甚苦、風逆故也、夜約四更、履海就之、若欲經過者然、
      verse: 48
    - text: 門徒見其履海、以爲鬼幻、則呼、
      verse: 49
    - text: 蓋皆見之而驚、耶穌亟謂之曰、爾曹安心、我也、毋懼、
      verse: 50
    - text: 遂登舟就之、風乃息、衆駭異不勝、
      verse: 51
    - text: 蓋未悟擘餅之事、心頑故也、○
      verse: 52
    - text: 旣濟、至革尼撒勒地、泊岸、
      verse: 53
    - text: 離舟、衆識之、
      verse: 54
    - text: 周馳四境、聞其所在、以榻舁病者就之、
      verse: 55
    - text: 凡耶穌所入、或村、或邑、或鄉、衆置病者於市、第求捫其衣緣、捫之者悉愈焉、
      verse: 56
  - chapter: 7
    verses:
    - text: 法利賽人及士子數人、自耶路撒冷來、集就耶穌、
      verse: 1
    - text: 見其徒有以俗手以食者、卽未盥手也、
      verse: 2
    - text: 蓋法利賽人、與猶太衆、執古人遺傳、不力盥其手、則不食、
      verse: 3
    - text: 自市歸、不浴不食、其受而守之者、更有多端、若杯爵銅器、亦洗之、
      verse: 4
    - text: 乃問耶穌曰、爾之門徒、不依古人遺傳、以俗手而食、何也、
      verse: 5
    - text: 耶穌曰、善夫、以賽亞指爾僞善者之豫言也、如記云、斯民以口尊我、而心則遠我、
      verse: 6
    - text: 其拜我徒然、以所教者、乃人所命也、
      verse: 7
    - text: 爾曹舍上帝誡、執人遺傳、
      verse: 8
    - text: 又曰、誠哉、爾廢上帝誡、守爾遺傳也、
      verse: 9
    - text: 蓋摩西曰、敬爾父母、又曰、詈父母者、必死之、
      verse: 10
    - text: 惟爾則曰、若人謂父母云、爾可由我得益者、乃各耳板、卽謂已獻於上帝、
      verse: 11
    - text: 則不許其再有所事於父母矣、
      verse: 12
    - text: 是爾以所授遺傳、廢上帝道也、爾之所爲多類此、
      verse: 13
    - text: 遂復招衆謂之曰、皆宜聽我而悟焉、
      verse: 14
    - text: 未有自外入者能汚人、
      verse: 15
    - text: 惟自內出者、斯汚人也、
      verse: 16
    - text: 遂離衆入室、其徒問此喻之說、
      verse: 17
    - text: 耶穌曰、爾亦如斯不悟乎、豈不知凡自外入者、不能汚人、
      verse: 18
    - text: 因非入其心、乃入其腹、而遺於廁、斯言也、謂食物皆潔也、
      verse: 19
    - text: 又曰、出於人者、斯汚人、
      verse: 20
    - text: 蓋自內卽自人心、出諸惡念、
      verse: 21
    - text: 如苟合、盜竊、兇殺、淫亂、貪婪、惡毒、詭騙、邪侈、妒嫉、訕謗、驕傲、狂悖、
      verse: 22
    - text: 凡斯惡行、皆自內出、而汚人也、○
      verse: 23
    - text: 耶穌去彼、往推羅西頓境內、入一室、不欲人知、而不能隱、
      verse: 24
    - text: 適有一婦、其幼女患邪鬼、聞耶穌事、則來伏其足下、
      verse: 25
    - text: 斯婦乃希利尼人、敍利非尼基族也、求耶穌逐鬼出其女、
      verse: 26
    - text: 耶穌曰、容兒曹先飽、取其餅投狗、非宜也、
      verse: 27
    - text: 對曰、主、然、案下之狗、亦得食兒曹遺屑耳、
      verse: 28
    - text: 耶穌曰、因此一言、爾其往哉、鬼已出爾女矣、
      verse: 29
    - text: 婦歸、見女臥於牀、而鬼已出、○
      verse: 30
    - text: 耶穌出推羅境、過西頓、經低加波利境、至加利利海、
      verse: 31
    - text: 有攜聾而口吃者、求其手按之、
      verse: 32
    - text: 耶穌引之離衆、至僻處、以指探其耳、唾而捫其舌、
      verse: 33
    - text: 仰天歎曰、以法大、譯卽啟也、
      verse: 34
    - text: 其耳卽啟、舌結解、而言明矣、
      verse: 35
    - text: 耶穌戒衆、毋以告人、然愈戒而愈播揚、
      verse: 36
    - text: 衆不勝奇異曰、其所爲皆善、使聾者聞、啞者言矣、
      verse: 37
  - chapter: 8
    verses:
    - text: 維時、大衆復集、無所食、耶穌召其徒曰、
      verse: 1
    - text: 我憫斯衆、已偕我三日而無食、
      verse: 2
    - text: 若遣之飢而歸、途間必困憊、蓋有遠來者也、
      verse: 3
    - text: 門徒曰、此乃野、何由得餅、以飽斯衆乎、
      verse: 4
    - text: 曰、爾有餅幾何、對曰、七、
      verse: 5
    - text: 乃命衆坐於地、取七餅祝而擘之、予門徒、使陳之、遂陳於衆前、
      verse: 6
    - text: 又有小魚數尾、旣祝、亦使陳之、
      verse: 7
    - text: 衆食而飽、拾其屑七籃、
      verse: 8
    - text: 食者約四千人、耶穌乃遣之、
      verse: 9
    - text: 偕其徒登舟、至大瑪努他境、○
      verse: 10
    - text: 法利賽人出而詰之、求自天之兆以試之、
      verse: 11
    - text: 耶穌中心太息曰、斯世胡爲求兆乎、我誠語汝、必不予之以兆、
      verse: 12
    - text: 於是去之、復登舟往彼岸、○
      verse: 13
    - text: 門徒忘攜餅、舟中僅一餅耳、
      verse: 14
    - text: 耶穌戒之曰、愼之哉、當防法利賽人與希律之酵、
      verse: 15
    - text: 衆相議曰、是爲我儕無餅也、
      verse: 16
    - text: 耶穌知之曰、何因無餅而相議耶、爾猶未識未悟乎、爾心頑乎、
      verse: 17
    - text: 爾有目不見、有耳不聞、亦不憶乎、
      verse: 18
    - text: 我擘五餅予五千人、爾拾屑盈幾筐乎、對曰、十二、
      verse: 19
    - text: 又七餅予四千人、爾拾屑盈幾籃乎、對曰、七、
      verse: 20
    - text: 曰、爾尚不悟乎、○
      verse: 21
    - text: 至伯賽大、有攜瞽者就之、求其捫焉、
      verse: 22
    - text: 乃執瞽者手、攜出村外、唾其目、以手按之、曰、有所見否、
      verse: 23
    - text: 瞽者仰視曰、我見人矣、觀其若樹而行也、
      verse: 24
    - text: 復手按其目、其人凝視則愈、明見庶物、
      verse: 25
    - text: 遂遣之歸、曰、勿入村、○
      verse: 26
    - text: 耶穌與門徒往該撒利亞腓立比諸鄉、途間問曰、人謂我爲誰、
      verse: 27
    - text: 對曰、施洗之約翰、或云以利亞、或云先知之一、
      verse: 28
    - text: 曰、爾曹謂我爲誰、彼得對曰、爾乃基督、
      verse: 29
    - text: 遂戒之、毋以告人、
      verse: 30
    - text: 由是始誨之曰、人子必受諸苦、爲長老祭司諸長士子所棄、且見殺、三日復起、
      verse: 31
    - text: 耶穌明出此言、彼得援而諫之、
      verse: 32
    - text: 耶穌回顧門徒、責彼得曰、撒但退、以爾不體上帝之事、乃體人之事耳、
      verse: 33
    - text: 遂召衆與門徒、語之曰、欲從我者、當克己、負其十架以從、
      verse: 34
    - text: 蓋欲救其生者、將喪之、爲我及福音喪其生者、將救之、
      verse: 35
    - text: 利盡天下、而失其生、何益之有、
      verse: 36
    - text: 人將以何者易其生乎、
      verse: 37
    - text: 當此姦惡之世、凡恥我及我之道者、人子以父之榮、偕聖使而臨時、亦將恥其人矣、
      verse: 38
  - chapter: 9
    verses:
    - text: 耶穌曰、我誠語汝、立於此者、有人未死之先、得見上帝國乘權而臨也、○
      verse: 1
    - text: 越六日、耶穌攜彼得、雅各、約翰、潛陟高山、當前變狀、
      verse: 2
    - text: 其衣燦爛皎白、世之漂者、無能白之若此、
      verse: 3
    - text: 有以利亞摩西見、與之語、
      verse: 4
    - text: 彼得謂耶穌曰、夫子、我儕在此善矣、容結三廬、一爲爾、一爲摩西、一爲以利亞、
      verse: 5
    - text: 蓋不自知所謂、皆懼甚故也、
      verse: 6
    - text: 雲適覆之、有聲自雲出曰、此我愛子、爾其聽之、
      verse: 7
    - text: 忽爾環視、不復見人、惟耶穌而已、○
      verse: 8
    - text: 下山時、耶穌戒之曰、人子尚未自死復起、毋以所見告人、
      verse: 9
    - text: 門徒服膺斯言、互議自死復起何意、
      verse: 10
    - text: 乃問之曰、士子言以利亞必先至、何歟、
      verse: 11
    - text: 耶穌曰、以利亞果先至、興復諸事、但記云、人子必經諸苦、爲人所忽、何耶、
      verse: 12
    - text: 我語汝、以利亞已至、而人任意待之、如所記焉、○
      verse: 13
    - text: 至門徒所、見大衆環之、士子與之辯論、
      verse: 14
    - text: 衆見耶穌、甚異之、趨前問安、
      verse: 15
    - text: 耶穌問之曰、爾與之辯論者何、
      verse: 16
    - text: 衆中一人對曰、夫子、我攜我子就爾、彼患啞鬼、
      verse: 17
    - text: 隨在執之、傾跌之、則流涎嚼齒、而枯槁焉、我請爾徒逐之、而不能也、
      verse: 18
    - text: 耶穌曰、不信之世、我偕爾至幾何時、忍爾至幾何時乎、攜之就我、
      verse: 19
    - text: 遂攜之至、一見耶穌、鬼卽拘攣之、其人仆地、輾轉流涎、
      verse: 20
    - text: 耶穌問其父曰、患此自何時乎、對曰、自少時、
      verse: 21
    - text: 鬼屢投之於火於水、欲滅之、儻爾能爲、則憫而助我儕、
      verse: 22
    - text: 耶穌曰、何云儻爾能爲、於信者無不能也、
      verse: 23
    - text: 子之父卽呼曰、我信矣、設有未盡、其助余、
      verse: 24
    - text: 耶穌見衆趨集、則叱邪鬼曰、喑聾之鬼、我命爾出、毋復入之、
      verse: 25
    - text: 鬼號呼、極拘攣之、乃出、其子若死、人多謂其已死矣、
      verse: 26
    - text: 耶穌執其手扶之、遂起、
      verse: 27
    - text: 旣入室、門徒竊問曰、我儕不能逐之、何耶、
      verse: 28
    - text: 耶穌曰、斯類也、藉非祈禱、無能出之、○
      verse: 29
    - text: 於是去彼、經加利利、不欲人知、
      verse: 30
    - text: 誨其徒曰、人子將見付於人手、殺之、三日復起、
      verse: 31
    - text: 門徒未達、而不敢問、○
      verse: 32
    - text: 至迦百農、耶穌在室、問其徒曰、爾途間所議者何、
      verse: 33
    - text: 門徒默然、因其爭辯孰大也、
      verse: 34
    - text: 耶穌坐、呼十二徒曰、欲爲首者、必爲衆末、爲衆役也、
      verse: 35
    - text: 遂以孩提置其中、且抱之、
      verse: 36
    - text: 語門徒曰、凡因我名接一若是孩提者、卽接我、接我者、非接我、乃接遣我者也、○
      verse: 37
    - text: 約翰謂耶穌曰、夫子、我儕見一人、以爾名逐鬼、禁之、以其不從我儕也、
      verse: 38
    - text: 耶穌曰、毋、蓋未有以我名行異能、而遽誹我者也、
      verse: 39
    - text: 不敵我儕者、卽向我儕也、
      verse: 40
    - text: 凡因爾屬基督、以一杯水飲爾者、我誠語汝、斷不失其賞也、
      verse: 41
    - text: 凡陷信我小子之一者、寧以巨磨懸其頸、投於海、
      verse: 42
    - text: 儻爾一手陷爾、則斫之、寧殘而入於生、勝有二手入地獄不滅之火、
      verse: 43
    - text: 儻爾一手陷爾、則斫之、寧殘而入於生、勝有二手入地獄不滅之火、
      verse: 44
    - text: 儻爾一足陷爾、則斫之、寧跛而入於生、勝有二足投於地獄不滅之火、
      verse: 45
    - text: 儻爾一足陷爾、則斫之、寧跛而入於生、勝有二足投於地獄不滅之火、
      verse: 46
    - text: 儻爾一目陷爾、則去之、寧一目而進上帝國、勝有二目投於地獄、
      verse: 47
    - text: 在彼蟲不死、火不滅、
      verse: 48
    - text: 蓋凡人必鹽之以火、
      verse: 49
    - text: 鹽善矣、若失其鹹、何以調之、爾曹宜自有鹽、而相和也、
      verse: 50
  - chapter: 10
    verses:
    - text: 耶穌去彼、至猶太境、及約但外、衆復集就之、耶穌如常訓誨、
      verse: 1
    - text: 有法利賽人就而問曰、人出妻可乎、蓋試之也、
      verse: 2
    - text: 耶穌曰、摩西命爾何耶、
      verse: 3
    - text: 曰、摩西許書離書出之、
      verse: 4
    - text: 耶穌曰、以爾心頑、故書斯命予爾、
      verse: 5
    - text: 然自造物之始、卽造男女、
      verse: 6
    - text: 緣此、人必離父母、膠漆其妻、
      verse: 7
    - text: 二者成爲一體、如是、不復爲二、乃一體矣、
      verse: 8
    - text: 故上帝所耦者、人不可分之也、
      verse: 9
    - text: 入室、門徒復以此問之、
      verse: 10
    - text: 耶穌曰、凡棄妻而他娶者、乃負妻行淫也、
      verse: 11
    - text: 妻棄夫而他適者、亦行淫也、○
      verse: 12
    - text: 有攜孩提就耶穌、欲其捫之者、門徒斥之、
      verse: 13
    - text: 耶穌見而不悅曰、容孩提就我、勿禁之、蓋屬上帝國者、乃如是人也、
      verse: 14
    - text: 我誠語汝、凡承上帝國、而不如孩提者、斷不得入也、
      verse: 15
    - text: 乃抱之、按手而祝焉、○
      verse: 16
    - text: 耶穌出於途、有趨就者、跪而問曰、善哉、夫子、我當何爲、以承永生、
      verse: 17
    - text: 耶穌曰、何善我乎、善者惟一、上帝而已、
      verse: 18
    - text: 夫諸誡爾所識也、毋殺、毋淫、毋竊、毋妄證、毋欺詐、敬爾父母、
      verse: 19
    - text: 對曰、夫子、凡此、我自幼悉守之矣、
      verse: 20
    - text: 耶穌顧而愛之曰、爾猶缺一、往鬻所有以濟貧、則將有財於天、且來從我、
      verse: 21
    - text: 其人聞言色沮、愀然而去、貲厚故也、○
      verse: 22
    - text: 耶穌環視、謂其徒曰、有財者入上帝國、難矣哉、
      verse: 23
    - text: 門徒異其言、耶穌又曰、小子、恃財者入上帝國、難矣哉、
      verse: 24
    - text: 駝穿鍼孔、較富者入上帝國猶易也、
      verse: 25
    - text: 門徒訝甚、曰、然則誰能得救乎、
      verse: 26
    - text: 耶穌目之曰、於人固不能、於上帝則不然、蓋上帝無不能也、
      verse: 27
    - text: 彼得曰、我儕已舍一切以從爾矣、
      verse: 28
    - text: 耶穌曰、我誠語汝、爲我及福音、舍屋宇、兄弟、姊妹、父母、子女、田疇者、
      verse: 29
    - text: 未有不於今時獲百倍、卽屋宇、兄弟、姊妹、母子、田疇、兼之窘逐、而來世獲永生也、
      verse: 30
    - text: 然多有先者將爲後、而後者先也、○
      verse: 31
    - text: 上耶路撒冷時、途間、耶穌行於前、門徒異之、從者懼焉、耶穌復攜十二徒、以己將遇之事告之、
      verse: 32
    - text: 曰、我儕上耶路撒冷、人子見付於祭司諸長及士子、擬以死、付之異邦人、
      verse: 33
    - text: 戲之、唾之、扑而殺之、三日復起、○
      verse: 34
    - text: 西庇太之子雅各約翰進曰、夫子、我所求爾者、願爲我行之、
      verse: 35
    - text: 耶穌曰、欲我何爲、
      verse: 36
    - text: 對曰、爾榮時、賜我儕一坐爾左、一坐爾右、
      verse: 37
    - text: 耶穌曰、爾所求者、爾不知也、我飲之杯、爾能飲乎、我受之洗、爾能受乎、
      verse: 38
    - text: 對曰、能、曰、我飲之杯、爾將飲之、我受之洗、爾將受之、
      verse: 39
    - text: 但坐我左右、非我得賜、惟爲誰備之、則誰賜、
      verse: 40
    - text: 十徒聞之、則憾雅各約翰、
      verse: 41
    - text: 耶穌召之曰、所謂君異邦者主其治、而大人執其權、爾所知也、
      verse: 42
    - text: 惟爾中不然、欲爲大者、必爲爾役、
      verse: 43
    - text: 欲爲首者、必爲衆僕、
      verse: 44
    - text: 蓋人子至、非以役人、乃役於人、且舍生爲衆贖也、○
      verse: 45
    - text: 至耶利哥、偕門徒及大衆出邑時、有瞽而乞者、底買之子巴底買、坐於路旁、
      verse: 46
    - text: 聞爲拿撒勒人耶穌、呼曰、大衞之裔耶穌、矜恤我、
      verse: 47
    - text: 衆責之、使緘默、彼愈呼曰、大衞之裔、矜恤我、
      verse: 48
    - text: 耶穌止、命召瞽者來、衆乃召之曰、安爾心、起、耶穌召爾矣、
      verse: 49
    - text: 卽棄衣亟起、而就耶穌、
      verse: 50
    - text: 耶穌曰、欲我何爲、瞽者對曰、夫子、我欲得見、
      verse: 51
    - text: 耶穌曰、往哉、爾信愈爾矣、遂得見、從耶穌於路、
      verse: 52
  - chapter: 11
    verses:
    - text: 近耶路撒冷、至橄欖山之伯法其、及伯大尼、耶穌遣其徒二人、
      verse: 1
    - text: 語之曰、爾往前村、至則見小驢縶焉、從無乘之者、解而牽之來、
      verse: 2
    - text: 儻人問爾胡爲行是、則曰主需之、彼必立遣之、
      verse: 3
    - text: 遂往、遇小驢縶於門外衢間、解之、
      verse: 4
    - text: 旁立者曰、解驢何爲、
      verse: 5
    - text: 遂以耶穌之言對、許之、
      verse: 6
    - text: 乃牽小驢就耶穌、置己衣於上、耶穌乘之、
      verse: 7
    - text: 多有以己衣布於路者、或伐田間樹枝布之、
      verse: 8
    - text: 前行後從者呼曰、和散那、奉主名而來者、宜頌也、
      verse: 9
    - text: 臨格之國、卽我祖大衞之國、宜頌也、高高在上歟、和散那、○
      verse: 10
    - text: 耶穌進耶路撒冷、入殿、環視諸物、旣暮、偕十二徒出、至伯大尼、○
      verse: 11
    - text: 翌日、出伯大尼、耶穌飢、
      verse: 12
    - text: 遙見無花果樹有葉、就之、意於其上或有所得、及至、惟葉而已、蓋非果期也、
      verse: 13
    - text: 耶穌謂樹曰、今而後、永無人由爾食果矣、其徒聞之、○
      verse: 14
    - text: 至耶路撒冷、耶穌入殿、逐其中貿易者、傾兌錢者之几、及鬻鴿者之椅、
      verse: 15
    - text: 且不許人攜具過殿、
      verse: 16
    - text: 誨之曰、記不云乎、吾室必稱萬邦祈禱之室、而爾曹以爲盜巢也、
      verse: 17
    - text: 祭司諸長及士子聞此、謀何以滅之、蓋懼之、以衆奇其訓也、○
      verse: 18
    - text: 每及暮、耶穌出城、○
      verse: 19
    - text: 朝經無花果樹、見自根而槁、
      verse: 20
    - text: 彼得憶而言曰、夫子、試觀爾所詛之無花果樹已槁矣、
      verse: 21
    - text: 耶穌曰、宜信上帝、
      verse: 22
    - text: 我誠語汝、凡命此山移而投海、中心不疑、惟信所言必成者、則必得之也、
      verse: 23
    - text: 故我語爾、凡爾所禱而求者、信其已得、則必得之、
      verse: 24
    - text: 立而禱時、儻有憾於人、則恕之、致爾天父亦恕爾過焉、○
      verse: 25
    - text: 立而禱時、儻有憾於人、則恕之、致爾天父亦恕爾過焉、○
      verse: 26
    - text: 復至耶路撒冷、耶穌行於殿、祭司諸長士子長老就之、
      verse: 27
    - text: 曰、爾以何權行是、賜爾行此權者誰耶、
      verse: 28
    - text: 耶穌曰、我試問爾一言、爾答我、則我告爾以何權行是、
      verse: 29
    - text: 約翰之洗、自天乎、自人乎、爾其答之、
      verse: 30
    - text: 其人竊議曰、若云自天、彼必曰曷不信之、
      verse: 31
    - text: 若云自人、則又畏民、蓋皆以約翰爲先知也、
      verse: 32
    - text: 遂對曰、不知也、耶穌曰、我亦不告爾以何權行是矣、
      verse: 33
  - chapter: 12
    verses:
    - text: 耶穌以喻語衆曰、有植葡萄園者、環之以籬、掘酒醡、建望樓、租與農夫、遂往異地、
      verse: 1
    - text: 屆期、遣一僕就農夫、取葡萄園之果、
      verse: 2
    - text: 農夫執而扑之、使之徒返、
      verse: 3
    - text: 復遣他僕、農夫傷其首、且辱之、
      verse: 4
    - text: 又遣一僕、農夫殺之、復遣多僕、或扑或殺、
      verse: 5
    - text: 尚有愛子、卒遣之、曰、彼必敬我子矣、
      verse: 6
    - text: 農夫相語曰、此其嗣子、且來殺之、則業歸我矣、
      verse: 7
    - text: 遂執而殺之、棄諸園外、
      verse: 8
    - text: 園主將何爲、必至滅此農夫、以園付他人焉、
      verse: 9
    - text: 經云、工師所棄之石、成爲屋隅首石、
      verse: 10
    - text: 此主所爲者、我目而奇之、爾未讀乎、
      verse: 11
    - text: 其人知斯喻指己而言、欲執之、而畏衆、遂去之、○
      verse: 12
    - text: 後遣法利賽與希律黨數人、欲卽其言以陷之、
      verse: 13
    - text: 旣至、謂之曰、夫子、我知爾乃誠者、不徇乎人、蓋不以貌取人、而誠以上帝道訓人者也、納稅於該撒宜否、我儕納乎、否乎、
      verse: 14
    - text: 耶穌知其詐、曰、何試我耶、取一錢予我觀之、
      verse: 15
    - text: 遂取之、耶穌曰、是像與號爲誰、對曰、該撒、
      verse: 16
    - text: 曰、以該撒之物納該撒、以上帝之物納上帝、衆甚奇之、○
      verse: 17
    - text: 有撒都該人、卽言無復起者、就而問曰、
      verse: 18
    - text: 夫子、摩西書於我云、若人兄死、遺妻而無子、其弟當納其妻、生子以嗣兄、
      verse: 19
    - text: 有兄弟七人、長者娶妻、無子而死、
      verse: 20
    - text: 其二納之、亦無子而死、其三亦然、
      verse: 21
    - text: 七人皆取之而無子、厥後婦亦死、
      verse: 22
    - text: 復起時、將爲誰之妻乎、蓋七人皆納之矣、
      verse: 23
    - text: 耶穌曰、爾之誤、非因不識經、與上帝之能乎、
      verse: 24
    - text: 蓋自死復起時、不娶不嫁、如天使然、
      verse: 25
    - text: 論死者復起、爾未讀摩西書棘叢篇乎、上帝諭之曰、吾乃亞伯拉罕之上帝、以撒之上帝、雅各之上帝、
      verse: 26
    - text: 是上帝非死者之上帝、乃生者之上帝也、爾曹誤甚矣、○
      verse: 27
    - text: 有士子一人來、聞其辯論、見耶穌應對者善、問之曰、諸誡中孰爲首、
      verse: 28
    - text: 耶穌曰、其首云、以色列其聽之、主我儕之上帝、惟一耳、
      verse: 29
    - text: 宜盡心、盡性、盡意、盡力、愛主爾之上帝、
      verse: 30
    - text: 其次則愛鄰如己、誡未有大於斯二者、
      verse: 31
    - text: 士子曰、夫子言上帝惟一、誠善矣、其外無他也、
      verse: 32
    - text: 且盡心、盡意、盡力愛主、又愛鄰如己、則愈於諸燔牲祭祀矣、
      verse: 33
    - text: 耶穌見其應對明敏、乃曰、爾去上帝國不遠矣、自是無敢問之者、○
      verse: 34
    - text: 耶穌於殿訓誨、曰、士子何言基督爲大衞裔乎、
      verse: 35
    - text: 大衞感於聖神自言曰、主謂我主云、坐我右、俟我使爾敵爲爾足几、
      verse: 36
    - text: 夫大衞自稱基督爲主、則何爲其裔乎、衆皆樂聞之、○
      verse: 37
    - text: 耶穌訓誨時、曰、謹防士子、好衣長服而遊、受祝於市、
      verse: 38
    - text: 會堂高座、筵間首位、
      verse: 39
    - text: 乃吞嫠婦家資、佯爲長祈、其受刑必尤重也、○
      verse: 40
    - text: 耶穌對庫而坐、見衆以錢輸庫、諸富者多輸之、
      verse: 41
    - text: 有貧嫠至、輸錢二、卽一釐也、
      verse: 42
    - text: 遂召其徒、謂之曰、我誠語汝、此貧嫠所輸者、較衆尤多、
      verse: 43
    - text: 蓋衆由其羨餘、彼則由其不足、而盡輸所有、卽其所藉以生者也、
      verse: 44
  - chapter: 13
    verses:
    - text: 耶穌出殿、其徒之一曰、夫子、試觀斯石若何、屋宇若何、
      verse: 1
    - text: 耶穌曰、爾見斯大宇耶、將無一石遺於石上、而弗圮也、○
      verse: 2
    - text: 耶穌於橄欖山對殿而坐、彼得、雅各、約翰、安得烈、竊問曰、
      verse: 3
    - text: 請告我、何時有是、此諸事將成、有何兆乎、
      verse: 4
    - text: 耶穌曰、愼勿爲人所惑、
      verse: 5
    - text: 將多有冒我名而來者、曰、我基督也、致惑多人、
      verse: 6
    - text: 且爾將聞戰及戰之風聲、毋懼、此事必有、惟末期未至耳、
      verse: 7
    - text: 民將攻民、國將攻國、隨在地震饑饉、斯乃劬勞之始也、○
      verse: 8
    - text: 爾宜自愼、人將付爾於公會、撻爾於會堂、且爲我故、將立於侯王前、而爲之證、
      verse: 9
    - text: 福音必先傳於萬國、
      verse: 10
    - text: 曳爾付爾時、毋先慮何以言、當時賜爾何言、則言之、蓋非爾言、乃聖神也、
      verse: 11
    - text: 兄將致弟於死、父之於子亦然、子將攻其父母而死之、
      verse: 12
    - text: 爾因我名爲衆所憾、惟終忍者得救也、○
      verse: 13
    - text: 讀經者宜悟哉、爾見穢惡摧殘者、立於不當立之地、斯時也、居猶太者宜遁於山、
      verse: 14
    - text: 乘屋者勿下、勿入室取物、
      verse: 15
    - text: 在田者勿歸取衣、
      verse: 16
    - text: 妊婦乳婦禍矣、
      verse: 17
    - text: 宜祈禱、免冬時值此也、
      verse: 18
    - text: 蓋是時將有災難、自上帝造物之始、以迄於今、未嘗如此、後永無之、
      verse: 19
    - text: 若主未減其日、則無得救者、但爲選民故、乃減其日也、
      verse: 20
    - text: 時、若有告爾基督在此、或在彼、勿信、
      verse: 21
    - text: 蓋將有僞基督僞先知起、施異蹟奇事、設能惑選民、則亦惑之矣、
      verse: 22
    - text: 愼之哉、我悉豫告爾矣、○
      verse: 23
    - text: 當是時也、災難之後、日將冥、月無光、
      verse: 24
    - text: 星隕自天、天象震動、
      verse: 25
    - text: 且見人子以大權大榮、乘雲而來、
      verse: 26
    - text: 必遣諸使、集厥選民於四方、自地之極、至天之涯、○
      verse: 27
    - text: 可由無花果樹取譬、其枝柔葉萌、則知夏近矣、
      verse: 28
    - text: 如是、爾見此事將成、則知人子近已及門矣、
      verse: 29
    - text: 我誠語汝、此代未逝、斯事皆成、
      verse: 30
    - text: 天地必廢、我言不廢、
      verse: 31
    - text: 然其日其時、人不知、天使與子亦不知、惟父知之、
      verse: 32
    - text: 愼之哉、儆醒祈禱、以爾不知其期也、
      verse: 33
    - text: 譬人去家遠遊、委權於僕、各有所司、命閽者儆醒、
      verse: 34
    - text: 是以爾宜儆醒、因不知家主何時至、或昏暮、或夜半、或鷄鳴、或平旦、
      verse: 35
    - text: 恐突如其來、遇爾寢焉、
      verse: 36
    - text: 我所語爾者、亦以語衆、宜儆醒也、
      verse: 37
  - chapter: 14
    verses:
    - text: 越二日乃逾越節、卽除酵節也、祭司諸長士子、謀以詭計執耶穌而殺之、
      verse: 1
    - text: 曰、勿於節期、恐民生亂、○
      verse: 2
    - text: 耶穌在伯大尼癩者西門家席坐、一婦以玉甁盛至純至貴那達膏來、破玉甁、沃其首、
      verse: 3
    - text: 有憾之者曰、靡費此膏何爲耶、
      verse: 4
    - text: 此膏可鬻金三十有奇、以濟貧也、遂尤之、
      verse: 5
    - text: 耶穌曰、姑聽之、何難之耶、其行於我者善也、
      verse: 6
    - text: 蓋爾恆有貧者偕、欲善視之、隨時皆能、惟不恆有我也、
      verse: 7
    - text: 婦乃以其所能者爲之、豫膏我躬、以備葬耳、
      verse: 8
    - text: 我誠語汝、普天之下、凡宣福音之地、必述此婦所行、以爲之記、○
      verse: 9
    - text: 十二徒之一、加畧人猶大、詣祭司諸長、欲以耶穌付之、
      verse: 10
    - text: 彼聞之喜、許予之金、遂尋機付之、○
      verse: 11
    - text: 除酵節首日、卽宰逾越節羔之期也、其徒曰、欲我何處備爾食逾越節筵乎、
      verse: 12
    - text: 耶穌遣其徒二人、語之曰、爾往入城、將遇攜水甁者、爾從之、
      verse: 13
    - text: 入何所、卽謂其家主曰、師云、客舍安在、將偕我徒食逾越節筵於彼也、
      verse: 14
    - text: 彼將以大樓示爾、陳設已具、在彼可爲我儕備焉、
      verse: 15
    - text: 門徒出、入城、果如所言、遂備節筵、○
      verse: 16
    - text: 旣暮、耶穌偕十二徒至、
      verse: 17
    - text: 席間曰、我誠語汝、爾中一人與我共食、將賣我矣、
      verse: 18
    - text: 門徒憂之、遞相問曰、我乎、
      verse: 19
    - text: 耶穌曰、彼十二中之一、與我濡手於盂者是也、
      verse: 20
    - text: 人子將逝、如經所載、惟賣人子者禍矣、其人不生爲幸、○
      verse: 21
    - text: 食時、耶穌取餅、祝而擘之、予門徒曰、取之、斯乃我身、
      verse: 22
    - text: 又取杯、謝而予之、衆皆飲焉、
      verse: 23
    - text: 耶穌曰、斯乃我血、卽盟約之血、爲衆而流者、
      verse: 24
    - text: 我誠語汝、我不復飲葡萄之汁、迨他日我飲新者於上帝國矣、○
      verse: 25
    - text: 旣詠詩、遂出、往橄欖山、○
      verse: 26
    - text: 耶穌謂其徒曰、爾皆將棄我、記有之、我擊牧者、而羊散矣、
      verse: 27
    - text: 但我復起後、將先爾往加利利、
      verse: 28
    - text: 彼得曰、衆雖棄爾、惟我不然、
      verse: 29
    - text: 耶穌曰、我誠語汝、今夜鷄二鳴之先、爾將三言不識我矣、
      verse: 30
    - text: 彼得力言曰、我卽與爾偕亡、必不言不識爾、衆言亦如之、○
      verse: 31
    - text: 至一處、名客西馬尼、耶穌謂門徒曰、坐此、俟我祈禱、
      verse: 32
    - text: 遂攜彼得雅各約翰偕往、驚駭慘怛、
      verse: 33
    - text: 曰、我心憂甚、瀕死矣、爾曹留此儆醒、
      verse: 34
    - text: 少進、伏地祈曰、若或能之、俾免此時、
      verse: 35
    - text: 又曰、阿爸、父乎、爾諸事能之、使此杯去我、然非從我所欲、乃從爾所欲也、
      verse: 36
    - text: 旣返、見門徒寢、語彼得曰、西門、爾寢乎、不能儆醒片時乎、
      verse: 37
    - text: 儆醒祈禱、免入誘惑、心固願之、而身弱耳、
      verse: 38
    - text: 又往祈禱、言亦如之、
      verse: 39
    - text: 復返、見門徒仍寢、因目倦甚、不知所對、
      verse: 40
    - text: 三返、謂之曰、今寢且安、已矣、時至矣、人子見賣於惡人手矣、
      verse: 41
    - text: 起而偕行、賣我者近矣、○
      verse: 42
    - text: 言時、十二徒之一猶大、偕衆以刃與梃、自祭司諸長、士子、長老、而來、
      verse: 43
    - text: 賣之者曾予以號曰、我接吻者是也、執而固曳之、
      verse: 44
    - text: 至則就耶穌曰、夫子、遂吻接之、
      verse: 45
    - text: 衆乃著手執之、
      verse: 46
    - text: 旁立者一人、拔刃擊大祭司僕、削其一耳、
      verse: 47
    - text: 耶穌語衆曰、爾以刃與梃來執我、若捕盜乎、
      verse: 48
    - text: 我日偕爾於殿訓誨、爾不我執、然經所載必應矣、
      verse: 49
    - text: 門徒皆離之而奔、○
      verse: 50
    - text: 有少者裸而披以枲布從耶穌、衆執之、
      verse: 51
    - text: 遂棄枲布、裸而奔、○
      verse: 52
    - text: 衆曳耶穌至大祭司前、祭司諸長、長老、士子咸集、
      verse: 53
    - text: 彼得遠從耶穌、入大祭司院、與諸隸同坐而向火、
      verse: 54
    - text: 祭司諸長及全公會、求證攻耶穌而死之、弗得、
      verse: 55
    - text: 蓋以妄證攻之者多、而所證不符、
      verse: 56
    - text: 有起而妄證者數人、
      verse: 57
    - text: 曰、我儕嘗聞其言云、此殿乃手所作、我將毀之、三日別建一殿、非手所作者、
      verse: 58
    - text: 但其所證亦不符、
      verse: 59
    - text: 大祭司立於中、問耶穌曰、爾無所答乎、斯人所證者何耶、
      verse: 60
    - text: 耶穌不答、大祭司復問曰、爾乃宜頌者之子基督乎、
      verse: 61
    - text: 耶穌曰、是也、爾曹將見人子坐有權者之右、乘雲而來也、
      verse: 62
    - text: 大祭司自裂其衣、曰、安用他證乎、
      verse: 63
    - text: 爾已聞其僭妄矣、爾意若何、衆擬其宜死、
      verse: 64
    - text: 或唾之、且掩其面、以拳擊之曰、爾試豫言焉、諸隸執而批之、○
      verse: 65
    - text: 彼得在院內、大祭司之婢至、
      verse: 66
    - text: 見彼得向火、目之曰、爾亦偕拿撒勒人耶穌者、
      verse: 67
    - text: 彼得弗承、曰、我不知、亦不識爾云何也、遂出、至前院、鷄卽鳴、
      verse: 68
    - text: 婢見之、復語旁立者曰、彼亦其黨、
      verse: 69
    - text: 彼得復不承、頃之、旁立者謂之曰、爾誠其黨、以爾乃加利利人也、
      verse: 70
    - text: 彼得詛且誓曰、爾所言若人、我不識也、
      verse: 71
    - text: 鷄再鳴矣、彼得憶耶穌所言、鷄二鳴之先、爾將三言不識我、思之則哭矣、
      verse: 72
  - chapter: 15
    verses:
    - text: 及晨、祭司諸長、長老、士子、全會共議、遂繫耶穌、曳而付於彼拉多、
      verse: 1
    - text: 彼拉多問曰、爾爲猶太人王乎、答曰、爾言之矣、
      verse: 2
    - text: 祭司諸長多端訟之、
      verse: 3
    - text: 彼拉多復問曰、爾無所答乎、衆何多端訟爾也、
      verse: 4
    - text: 耶穌終不答、彼拉多奇之、
      verse: 5
    - text: 屆節期、方伯例釋一囚、任衆所求、
      verse: 6
    - text: 有巴拉巴者、與叛者同繫、若輩叛時、曾殺人焉、
      verse: 7
    - text: 衆進、求其依例而行、
      verse: 8
    - text: 彼拉多曰、爾欲我釋猶太人王乎、
      verse: 9
    - text: 蓋知祭司諸長、因媢嫉而付之也、
      verse: 10
    - text: 祭司諸長唆衆、寧釋巴拉巴、
      verse: 11
    - text: 彼拉多復語之曰、然則爾所謂猶太人王者、我何以處之、
      verse: 12
    - text: 衆又呼曰、釘之十架、
      verse: 13
    - text: 彼拉多曰、彼行何惡耶、衆愈呼曰、釘之十架、
      verse: 14
    - text: 彼拉多欲愜衆意、乃釋巴拉巴、鞭耶穌、付之釘十架、○
      verse: 15
    - text: 士卒曳之入院、卽公廨也、召集全營、
      verse: 16
    - text: 衣以紫袍、編棘冕冠之、
      verse: 17
    - text: 致敬曰、猶太人王、安哉、
      verse: 18
    - text: 又以葦擊其首、唾之、屈膝拜之、
      verse: 19
    - text: 戲畢、褫紫袍、衣以故衣、曳出、以釘十架、○
      verse: 20
    - text: 有古利奈人西門、卽亞力山大與魯孚之父、來自田間、經此、衆強之偕往、負耶穌之十架、
      verse: 21
    - text: 衆攜耶穌至各各他、譯卽髑髏處、
      verse: 22
    - text: 以酒和沒藥飲之、弗受、
      verse: 23
    - text: 遂釘之十架、鬮分其衣、以觀孰得、
      verse: 24
    - text: 釘時、乃在巳初、
      verse: 25
    - text: 標其罪狀書曰、猶太人王、
      verse: 26
    - text: 有二盜同釘、一左一右、
      verse: 27
    - text: 過者誚之、搖首曰、噫、爾毀殿、三日復建之、
      verse: 28
    - text: 過者誚之、搖首曰、噫、爾毀殿、三日復建之、
      verse: 29
    - text: 可自救、由十架而下也、
      verse: 30
    - text: 祭司諸長、與士子、亦如是戲之、相語曰、彼救他人、不能自救耶、
      verse: 31
    - text: 以色列王基督、今可由十架而下、俾我見而信也、同釘者亦詬之、○
      verse: 32
    - text: 自午正至申初、徧地晦冥、
      verse: 33
    - text: 申初、耶穌大聲呼曰、以利、以利、拉馬撒巴各大尼、譯卽我上帝、我上帝、何遺我耶、
      verse: 34
    - text: 旁立者有人聞之曰、彼呼以利亞也、
      verse: 35
    - text: 一人趨前、以海絨漬醯、束於葦以飲之、曰、姑聽之、試觀以利亞來取之下否、
      verse: 36
    - text: 耶穌大聲而呼、氣遂絕、
      verse: 37
    - text: 殿幔自上至下裂爲二、
      verse: 38
    - text: 百夫長立於前、見其如是氣絕、則曰、斯人誠上帝子也、
      verse: 39
    - text: 有數婦遠觀、中有抹大拉之馬利亞、少雅各與約西之母馬利亞、並撒羅米、
      verse: 40
    - text: 卽耶穌在加利利時、從而供事之者、又有多婦、卽與之同上耶路撒冷者、○
      verse: 41
    - text: 是日乃備節之日、卽安息之前一日、
      verse: 42
    - text: 旣暮、有亞利馬太之約瑟來、彼乃尊貴議士、仰慕上帝國者、毅然入見彼拉多、求耶穌屍、
      verse: 43
    - text: 彼拉多奇耶穌已死、召百夫長問其死久否、
      verse: 44
    - text: 旣知之、則以屍予約瑟、
      verse: 45
    - text: 約瑟市枲布、取屍下、裹之、葬於磐鑿之墓、轉石於墓門、
      verse: 46
    - text: 抹大拉之馬利亞、及約西之母馬利亞、見其葬處、
      verse: 47
  - chapter: 16
    verses:
    - text: 安息日旣過、抹大拉之馬利亞、與雅各之母馬利亞、及撒羅米、市香品、欲往膏耶穌、
      verse: 1
    - text: 七日之首日、日甫出、適墓、
      verse: 2
    - text: 相語曰、誰爲我轉墓門石乎、
      verse: 3
    - text: 蓋石甚巨、望之、見其已轉矣、
      verse: 4
    - text: 入墓、見一少者坐於右、衣白衣、則駭、
      verse: 5
    - text: 少者語之曰、毋駭、爾尋釘十架之拿撒勒人耶穌、彼已起、不在此矣、可觀其葬處、
      verse: 6
    - text: 往告其徒及彼得、言彼先爾往加利利、在彼將見之、如其所語爾者、
      verse: 7
    - text: 婦出、自墓而奔、戰慄驚駭、亦不告人、懼故也、○
      verse: 8
    - text: 七日之首日、平旦、耶穌復起、先見於抹大拉之馬利亞、卽曾由之逐七鬼者、
      verse: 9
    - text: 其素偕耶穌者、方哀哭時、馬利亞往告之、
      verse: 10
    - text: 衆聞其生、爲馬利亞所見、而不之信、○
      verse: 11
    - text: 厥後、二徒適鄉、行時、耶穌易容而見、
      verse: 12
    - text: 二徒往告其餘、亦不之信、○
      verse: 13
    - text: 後、十一徒席坐間、耶穌顯見、責其不信、與心之頑、以其復起後曾有見之者、而彼不信也、
      verse: 14
    - text: 耶穌曰、爾曹往普天之下、宣福音於萬民、
      verse: 15
    - text: 信而受洗者得救、不信者擬罪、
      verse: 16
    - text: 信者將有異蹟隨之、卽奉我名逐鬼、言諸方言、
      verse: 17
    - text: 操蛇、飲毒、決無所傷、按手病者則愈、○
      verse: 18
    - text: 主耶穌言竟、見接升天、坐上帝右、
      verse: 19
    - text: 門徒出、隨在宣教、主與之偕行、以相隨之異蹟證其道焉、阿們、
      verse: 20
  name: Mark
- chapters:
  - chapter: 1
    verses:
    - text: 蓋多有舉筆作傳、陳述我中已成之事、
      verse: 1
    - text: 乃依自始親見而爲道役者、授於我儕、
      verse: 2
    - text: 我旣於諸事推原詳考、以爲亦當循序書之、達提阿非羅仁臺、
      verse: 3
    - text: 俾爾知素所習者之確然也、○
      verse: 4
    - text: 當猶太王希律時、亞比雅班中、有祭司撒迦利亞者、其妻以利沙伯、亞倫之裔也、
      verse: 5
    - text: 二人在上帝前、義者也、悉遵行主之誡命禮儀、無間然也、
      verse: 6
    - text: 但無子、蓋以利沙伯弗妊、而二人年又邁、○
      verse: 7
    - text: 當撒迦利亞依其班次、供祭司職於上帝前、
      verse: 8
    - text: 循祭司例掣籤、入主殿焚香、
      verse: 9
    - text: 焚香時、衆民在外祈禱、
      verse: 10
    - text: 主之使顯見、立於香壇右、
      verse: 11
    - text: 撒迦利亞見之、愕然而懼、
      verse: 12
    - text: 天使謂之曰、撒迦利亞、勿懼、爾之祈禱上聞矣、爾妻以利沙伯將生子、可名之曰約翰、
      verse: 13
    - text: 爾必歡樂、衆悅其生、
      verse: 14
    - text: 蓋彼將於主前爲大、清酒醇醪皆不飲、自母胎而聖神充之、
      verse: 15
    - text: 將使以色列多人、轉而歸主、卽其上帝也、
      verse: 16
    - text: 彼將以以利亞之性與能、行於主前、使爲父者之心、轉向其子、逆者從義者之智、爲主備適宜之民、
      verse: 17
    - text: 撒迦利亞謂天使曰、我何以知此、蓋我已老、妻亦年邁矣、
      verse: 18
    - text: 天使曰、我乃加百列、立於上帝前者、奉使語爾、報此嘉音、
      verse: 19
    - text: 爾必默不能言、以至事成之日、因爾不信我言、而屆時必應也、
      verse: 20
    - text: 民俟撒迦利亞、奇其久於殿內、
      verse: 21
    - text: 及出、不能言、則知其於殿已見異象、彼乃頷以示意、而竟瘖矣、
      verse: 22
    - text: 職事日滿則歸、○
      verse: 23
    - text: 此後、其妻以利沙伯妊、匿居五月、
      verse: 24
    - text: 曰、主於顧我之日、待我若此、以滌我恥於人間、○
      verse: 25
    - text: 至六月、天使加百列奉上帝遣、往加利利之一邑、名拿撒勒、
      verse: 26
    - text: 臨一處女馬利亞、大衞室約瑟所聘者、
      verse: 27
    - text: 天使入曰、沐恩者安、主偕爾矣、
      verse: 28
    - text: 女深訝其言、思此問安何也、
      verse: 29
    - text: 天使曰、馬利亞、勿懼、爾獲恩於上帝矣、
      verse: 30
    - text: 爾將妊而生子、可名之曰耶穌、
      verse: 31
    - text: 彼將爲大、稱爲至上者之子、主上帝以其祖大衞之位予之、
      verse: 32
    - text: 永王於雅各家、其國靡曁、
      verse: 33
    - text: 馬利亞謂天使曰、我未適人、何以得此、
      verse: 34
    - text: 天使曰、聖神將臨爾、至上者之能將庇爾、是以所生者稱聖、爲上帝子、
      verse: 35
    - text: 且爾戚以利沙伯、素稱弗妊者、今老而妊、已六月矣、
      verse: 36
    - text: 蓋言出於上帝、未有無能者也、
      verse: 37
    - text: 馬利亞曰、我乃主婢、願如爾言而成於我、天使遂去之、○
      verse: 38
    - text: 斯時也、馬利亞起、亟往山地、至猶太一邑、
      verse: 39
    - text: 入撒迦利亞室、問以利沙伯安、
      verse: 40
    - text: 以利沙伯聞馬利亞問安、胎孕內躍、以利沙伯充於聖神、
      verse: 41
    - text: 大聲呼曰、諸女中爾福矣、爾所妊者亦福矣、
      verse: 42
    - text: 我主之母臨我、何由得此、
      verse: 43
    - text: 蓋爾問安之聲、一入我耳、而我之胎孕、遂喜而躍、
      verse: 44
    - text: 信女其福矣、蓋主所語者必應也、○
      verse: 45
    - text: 馬利亞曰、我心以主爲大、
      verse: 46
    - text: 我神悅乎上帝、卽救我者也、
      verse: 47
    - text: 以其顧婢之卑微、今而後、萬世將謂余有福矣、
      verse: 48
    - text: 蓋彼能者、爲我已成大事、厥名惟聖、
      verse: 49
    - text: 畏之者、則矜恤之、至於世世、
      verse: 50
    - text: 彼以其臂施厥能力、心志驕者散之、
      verse: 51
    - text: 有權者黜其位、卑下者升上之、
      verse: 52
    - text: 飢者飽以珍饈、富者使之徒返、
      verse: 53
    - text: 扶持其僕以色列、
      verse: 54
    - text: 如昔諭我祖、垂念矜恤亞伯拉罕及其裔、至於世世、○
      verse: 55
    - text: 馬利亞與之同居、約三月而歸、○
      verse: 56
    - text: 以利沙伯產期已屆、乃生子、
      verse: 57
    - text: 鄰里親族、聞主大矜恤之、遂與之同樂、
      verse: 58
    - text: 至八日、衆來爲子行割、欲以其父之名撒迦利亞名之、
      verse: 59
    - text: 其母曰、否、必名之曰約翰、
      verse: 60
    - text: 衆曰、爾親族中、無名此名者、
      verse: 61
    - text: 乃頷以示意、問其父欲何名、
      verse: 62
    - text: 父索簡、書曰、其名約翰、衆奇之、
      verse: 63
    - text: 其口卽啟、舌亦解、出言頌讚上帝、
      verse: 64
    - text: 鄰里皆驚、此言徧揚於猶太山地、
      verse: 65
    - text: 聞者心藏之、曰、此子將若何、蓋主手偕之矣、○
      verse: 66
    - text: 其父撒迦利亞充於聖神、豫言曰、
      verse: 67
    - text: 可頌哉、主以色列之上帝、垂顧其民、而贖之也、
      verse: 68
    - text: 於其僕大衞室、爲我儕挺生拯救之角、
      verse: 69
    - text: 如自世之始、藉聖先知之口所言、
      verse: 70
    - text: 救我脫於諸敵、及凡惡我者之手、
      verse: 71
    - text: 施矜恤於我列祖、念其聖約、
      verse: 72
    - text: 卽與我祖亞伯拉罕所矢之誓、
      verse: 73
    - text: 使我拯於敵手、
      verse: 74
    - text: 畢生以聖以義、在於其前、無所懼而事之、
      verse: 75
    - text: 惟汝小子、將稱爲至上者之先知、因爾行於主前、以備其路、
      verse: 76
    - text: 俾民知拯救、在罪之赦也、
      verse: 77
    - text: 卽因我上帝矜恤之心、使旭日自上臨我、
      verse: 78
    - text: 照夫處於幽暗及死蔭者、導我足而履平康之路、○
      verse: 79
    - text: 嬰兒漸長、心靈日健、居於野、至顯於以色列之日、
      verse: 80
  - chapter: 2
    verses:
    - text: 維時、該撒亞古士督下詔、令天下人咸登籍、
      verse: 1
    - text: 此乃居里扭爲敍利亞方伯時、首次登籍也、
      verse: 2
    - text: 衆往登籍、各歸其邑、
      verse: 3
    - text: 約瑟係大衞族系、故自加利利之拿撒勒邑詣猶太、至大衞之邑、名伯利恆、
      verse: 4
    - text: 偕所聘之馬利亞登籍、時馬利亞已妊、
      verse: 5
    - text: 寓彼時、產期適屆、
      verse: 6
    - text: 乃生冢子、裹以布、置於槽、客舍無隙地故也、○
      verse: 7
    - text: 其地有牧者、居於原野、夜守羣羊、
      verse: 8
    - text: 主之使立其旁、主之榮光環照之、牧者大懼、
      verse: 9
    - text: 天使謂之曰、勿懼、我報爾大喜之嘉音、將及衆民者、
      verse: 10
    - text: 蓋今日於大衞之邑、爲爾生救者、卽主基督也、
      verse: 11
    - text: 爾將見一嬰、裹以布、臥於槽、是其號矣、
      verse: 12
    - text: 忽有衆天軍、偕天使讚上帝曰、
      verse: 13
    - text: 在至上則榮歸上帝、在地則和平歸其所悅之人、○
      verse: 14
    - text: 諸天使離之升天、牧人相語曰、我儕且往伯利恆、觀主示我所成之事、
      verse: 15
    - text: 遂亟往、見馬利亞約瑟、且見嬰臥於槽、
      verse: 16
    - text: 旣見之、則以指斯嬰報之之言而播揚之、
      verse: 17
    - text: 聞者咸奇牧人所語之之事、
      verse: 18
    - text: 惟馬利亞悉存斯言於心、而自度之、
      verse: 19
    - text: 牧者返、以所見所聞盡如所報、而歸榮頌讚上帝、○
      verse: 20
    - text: 八日旣盈、爲嬰行割、命名耶穌、卽未妊時、天使所稱者、○
      verse: 21
    - text: 潔日旣滿、依摩西律、攜嬰上耶路撒冷、獻之於主、
      verse: 22
    - text: 如主律所載、凡初胎之男、必稱聖歸主也、
      verse: 23
    - text: 且獻祭、如主律所言、以雙鳩、或二雛鴿焉、
      verse: 24
    - text: 耶路撒冷有西面者、其人義且虔、素望以色列之慰者、而聖神偕之、
      verse: 25
    - text: 曾得聖神之示、知其未死之先、必見主之基督、
      verse: 26
    - text: 彼感於聖神進殿、適父母抱嬰孩耶穌入、欲爲之循律而行、
      verse: 27
    - text: 則接抱之、頌上帝曰、
      verse: 28
    - text: 主歟、今乃如爾言、釋爾僕安然而逝、
      verse: 29
    - text: 因我目已見爾之拯救、
      verse: 30
    - text: 卽爾所備於萬民前者、
      verse: 31
    - text: 爲光以照異邦、亦爲爾民以色列之榮、
      verse: 32
    - text: 父母奇其指嬰孩之言、
      verse: 33
    - text: 西面祝之、謂其母馬利亞曰、此子之立、致以色列多人興衰、亦爲受誹之兆、
      verse: 34
    - text: 且劍將刺爾心、俾多人之意念顯著、○
      verse: 35
    - text: 有女先知亞拿者、亞設支法內力之女也、其年已邁、自于歸、偕夫七載、
      verse: 36
    - text: 爲嫠八十有四年、身不離殿、禁食祈禱、日夜事主、
      verse: 37
    - text: 適於是時、進前稱謝上帝、與望耶路撒冷得贖者、論說此嬰、
      verse: 38
    - text: 其父母旣遵主律、已畢諸事、乃歸加利利、至己邑拿撒勒、○
      verse: 39
    - text: 嬰孩漸長日健、智慧充實、上帝之恩寵偕之、○
      verse: 40
    - text: 每歲逾越節、其父母詣耶路撒冷、
      verse: 41
    - text: 耶穌年十有二、遵節例偕往、
      verse: 42
    - text: 卒期而返、童子耶穌猶留耶路撒冷、其父母不知也、
      verse: 43
    - text: 意其在同行者中、行一日程、乃於親知間訪焉、
      verse: 44
    - text: 未遇、則返耶路撒冷覓之、
      verse: 45
    - text: 三日後、遇之於殿、坐諸師中、且聽且問、
      verse: 46
    - text: 聞之者皆奇其穎悟應對、
      verse: 47
    - text: 父母見而異之、其母謂之曰、兒、何待我若此乎、爾父與我憂苦覓爾、
      verse: 48
    - text: 耶穌曰、奚覓我耶、豈不知我必在我父所乎、
      verse: 49
    - text: 父母未達、
      verse: 50
    - text: 耶穌與歸拿撒勒、而承順之、其母以此諸言悉藏於心、
      verse: 51
    - text: 耶穌之智齡日增、上帝與人益愛之、
      verse: 52
  - chapter: 3
    verses:
    - text: 該撒提庇留在位之十五年、本丟彼拉多爲猶太方伯、希律爲加利利分封之君、其弟腓力爲以土利亞及特拉可尼地分封之君、呂撒聶爲亞比利尼分封之君、
      verse: 1
    - text: 亞那與該亞法爲大祭司時、上帝之言臨及撒迦利亞之子約翰於野、
      verse: 2
    - text: 遂至約但四境、宣改悔之洗禮、俾罪得赦、
      verse: 3
    - text: 如先知以賽亞書所載云、有呼於野者、其聲曰、備主路、直其徑、
      verse: 4
    - text: 諸谷填之、山阜卑之、屈曲直之、崎嶇之路平之、
      verse: 5
    - text: 凡有血氣者、將見上帝之拯救也、○
      verse: 6
    - text: 衆出受洗、約翰謂之曰、蝮類乎、誰示爾避將來之怒乎、
      verse: 7
    - text: 故當結果、以副改悔、勿自謂我有亞伯拉罕爲父也、我語汝、上帝能由此石、興起亞伯拉罕之子孫焉、
      verse: 8
    - text: 今斧置樹根、凡不結善果者、則斫之、委於火、
      verse: 9
    - text: 衆問曰、然則我當何爲、
      verse: 10
    - text: 曰、有二衣者、則分與無者、有食者亦然、
      verse: 11
    - text: 稅吏亦來受洗、問曰、夫子、我當何爲、
      verse: 12
    - text: 曰、定賦之外毋索、
      verse: 13
    - text: 有軍士問曰、我當何爲、曰、毋強暴、毋誣詐、惟安爾餉、○
      verse: 14
    - text: 民方冀望、人皆心議約翰或卽基督、
      verse: 15
    - text: 約翰謂衆曰、我洗爾以水、有勝於我者來、卽解其履帶、我亦弗堪、彼將洗爾以聖神及火焉、
      verse: 16
    - text: 其手執箕、簸淨厥場、斂麥入倉、以不滅之火而燒其穅、○
      verse: 17
    - text: 約翰又多端勸之、宣福音於民、
      verse: 18
    - text: 分封之君希律、因其弟腓力妻希羅底事、及所行諸惡、見責於約翰、
      verse: 19
    - text: 乃益其惡、囚約翰於獄、○
      verse: 20
    - text: 當衆民受洗時、耶穌亦受洗、祈禱間、天開、
      verse: 21
    - text: 聖神降臨其上、狀如鴿、自天有聲云、爾乃我之愛子、我所欣悅者、○
      verse: 22
    - text: 耶穌始宣道時、年約三十、人以其爲約瑟之子、約瑟之上爲希里、
      verse: 23
    - text: 其上爲馬塔、其上爲利未、其上爲麥基、其上爲雅拿、其上爲約瑟、
      verse: 24
    - text: 其上爲瑪他提亞、其上爲亞摩斯、其上爲拿鴻、其上爲以斯利、其上爲拿該、
      verse: 25
    - text: 其上爲馬押、其上爲瑪他提亞、其上爲西美、其上爲約瑟、其上爲猶大、
      verse: 26
    - text: 其上爲約亞拿、其上爲利撒、其上爲所羅巴伯、其上爲撒拉鐵、其上爲尼利、
      verse: 27
    - text: 其上爲麥基、其上爲亞底、其上爲哥桑、其上爲以摩當、其上爲珥、
      verse: 28
    - text: 其上爲約細、其上爲以利以謝、其上爲約令、其上爲瑪塔、其上爲利未、
      verse: 29
    - text: 其上爲西緬、其上爲猶大、其上爲約瑟、其上爲約南、其上爲以利亞敬、
      verse: 30
    - text: 其上爲米利亞、其上爲買南、其上爲瑪達他、其上爲拿單、其上爲大衞、
      verse: 31
    - text: 其上爲耶西、其上爲俄備得、其上爲波阿斯、其上爲撒門、其上爲拿順、
      verse: 32
    - text: 其上爲亞米拿達、其上爲亞蘭、其上爲希斯崙、其上爲法勒斯、其上爲猶大、
      verse: 33
    - text: 其上爲雅各、其上爲以撒、其上爲亞伯拉罕、其上爲他拉、其上爲拿鶴、
      verse: 34
    - text: 其上爲西鹿、其上爲拉吳、其上爲法勒、其上爲希伯、其上爲撒拉、
      verse: 35
    - text: 其上爲該南、其上爲亞法撒、其上爲閃、其上爲挪亞、其上爲拉麥、
      verse: 36
    - text: 其上爲瑪土撒拉、其上爲以諾、其上爲雅列、其上爲瑪勒列、其上爲該南、
      verse: 37
    - text: 其上爲以挪士、其上爲塞特、其上爲亞當、其上爲上帝、
      verse: 38
  - chapter: 4
    verses:
    - text: 耶穌充於聖神、歸自約但、聖神導之適野、
      verse: 1
    - text: 四旬見試於魔、未嘗進食、卒期乃飢、
      verse: 2
    - text: 魔謂之曰、爾若上帝子、可命此石爲餅、
      verse: 3
    - text: 耶穌曰、記有之、人之生也、不第恃食、
      verse: 4
    - text: 魔引之上升、頃刻間、以世上諸國示之、
      verse: 5
    - text: 曰、此諸權及榮、我將予爾、蓋此已付我、所欲予者則予之、爾若拜我、
      verse: 6
    - text: 悉爲爾有、
      verse: 7
    - text: 耶穌曰、記有之、當拜主爾之上帝、而獨事之、
      verse: 8
    - text: 又導至耶路撒冷、立之於殿頂、曰、爾若上帝子、可自茲投下、
      verse: 9
    - text: 蓋記有之、彼將命其使護爾、
      verse: 10
    - text: 又云、其使必以手扶爾、免足觸石、
      verse: 11
    - text: 耶穌曰、有云、勿試主爾之上帝、
      verse: 12
    - text: 魔畢諸試、乃暫去之、○
      verse: 13
    - text: 耶穌以聖神之能、歸加利利、其聲聞徧於四方、
      verse: 14
    - text: 在諸會堂訓誨、人皆榮之、○
      verse: 15
    - text: 至拿撒勒、卽其長育之區、於安息日、循其規入會堂、立而誦讀、
      verse: 16
    - text: 或以先知以賽亞書予之、開卷見所載云、
      verse: 17
    - text: 主之神偕我矣、蓋彼膏我、以宣福音於貧者、遣我宣告、虜者得釋、瞽者得明、受挫折者得自由、
      verse: 18
    - text: 宣揚主悅納之年也、
      verse: 19
    - text: 耶穌掩卷、反於役者而坐、會堂衆人注目視之、
      verse: 20
    - text: 耶穌謂之曰、是經今日應於爾耳矣、
      verse: 21
    - text: 衆證之、且奇其口出恩言、曰、此非約瑟子乎、
      verse: 22
    - text: 耶穌曰、爾必引斯諺語我云、醫當自醫、我聞爾行之於迦百農者、亦當行之於故土、
      verse: 23
    - text: 又曰、我誠語汝、未有先知見重於故土者、
      verse: 24
    - text: 我誠語汝、當以利亞時、天閉塞三年有六月、徧地大饑、以色列中多嫠、
      verse: 25
    - text: 以利亞未奉遣往見一人、惟往見西頓撒勒法之一嫠、
      verse: 26
    - text: 先知以利沙時、以色列中多癩者、無一得潔、惟敍利亞之乃縵而已、
      verse: 27
    - text: 在會堂者聞之、皆怒甚、
      verse: 28
    - text: 起而逐之邑外、其邑建於山、曳之至崖、欲投之下、
      verse: 29
    - text: 耶穌徑行衆中而去、○
      verse: 30
    - text: 至加利利之迦百農邑、於安息日訓衆、
      verse: 31
    - text: 衆奇其訓、以其言有權也、
      verse: 32
    - text: 會堂中有爲邪鬼所祟者、大聲呼曰、
      verse: 33
    - text: 噫、拿撒勒人耶穌、我儕與爾何涉、爾來滅我乎、我識爾爲誰、乃上帝之聖者、
      verse: 34
    - text: 耶穌斥之曰、緘爾口、出於彼、鬼仆其人於衆中而出、然未傷之、
      verse: 35
    - text: 衆駭異、相語曰、此何言耶、蓋彼以權以能命邪鬼、而鬼出矣、
      verse: 36
    - text: 於是聲聞徧於四方、
      verse: 37
    - text: 耶穌出會堂、入西門家、西門妻母熱疾甚重、或爲之求耶穌、
      verse: 38
    - text: 耶穌近立、斥熱、熱卽退、婦遂起而供事之、○
      verse: 39
    - text: 日入時、凡有患病者、皆攜就之、耶穌均按手而醫焉、
      verse: 40
    - text: 有鬼自多人出、呼曰、爾乃上帝子、耶穌斥之、不許其言、以鬼識其爲基督也、○
      verse: 41
    - text: 平旦、耶穌出而適野、衆尋而就之、欲止之俾勿去、
      verse: 42
    - text: 耶穌曰、我亦必於他邑、宣上帝國之福音、蓋我奉遣、乃爲是也、
      verse: 43
    - text: 遂宣教於加利利諸會堂、
      verse: 44
  - chapter: 5
    verses:
    - text: 衆擁擠之、聽上帝道、耶穌立於革尼撒勒湖濱、
      verse: 1
    - text: 見二舟泊焉、漁人離舟洗網、
      verse: 2
    - text: 一舟屬西門者、耶穌登之、令其離岸少許、坐於舟以訓衆、
      verse: 3
    - text: 言竟、語西門曰、移至深處、下網以漁、
      verse: 4
    - text: 西門曰、夫子、我儕終夜勞苦、竟無所得、然以爾言、我則下網、
      verse: 5
    - text: 旣而圍魚甚多、網幾裂、
      verse: 6
    - text: 招他舟之侶來助、則盈二舟、將沈矣、
      verse: 7
    - text: 西門彼得見之、伏於耶穌膝前曰、主其去我、我罪人也、
      verse: 8
    - text: 蓋彼與同人、因獲魚之多、皆駭異也、
      verse: 9
    - text: 西門之侶、西庇太子雅各約翰亦然、耶穌謂西門曰、勿懼、今而後、爾將獲人矣、
      verse: 10
    - text: 衆曳舟上岸、舍所有而從耶穌、○
      verse: 11
    - text: 耶穌在一邑、有通體患癩者見之、伏而求曰、主如允、必能潔我、
      verse: 12
    - text: 耶穌伸手捫之、曰、吾允矣、爾其潔哉、癩卽除、
      verse: 13
    - text: 耶穌戒之、毋以告人、但往示身於祭司、因爾獲潔、依摩西所命者獻之、以證於衆、
      verse: 14
    - text: 然其聲聞益彰、羣衆集聽、且冀其醫疾、
      verse: 15
    - text: 耶穌退、適野祈禱、○
      verse: 16
    - text: 一日耶穌訓誨、有法利賽人與律師、自加利利諸鄉、猶太、耶路撒冷而來、坐於其旁、主之能偕耶穌以施醫、
      verse: 17
    - text: 或以榻舁癱瘓者、欲舁之入、而置其前、
      verse: 18
    - text: 因人衆不得入、乃升屋、由瓦間以榻縋之下、置於衆中、當耶穌前、
      verse: 19
    - text: 耶穌見其信、曰、人乎、爾罪赦矣、
      verse: 20
    - text: 士子與法利賽人議曰、此僭妄者誰歟、上帝而外、孰能赦罪乎、
      verse: 21
    - text: 耶穌知其所議、曰、爾心何議耶、
      verse: 22
    - text: 言爾罪赦矣、與言起而行、孰易、
      verse: 23
    - text: 但令爾知人子在世、有權以赦罪耳、遂謂癱瘓者曰、我語爾起、取牀以歸、
      verse: 24
    - text: 其人卽起、於衆前取臥具而返、歸榮上帝、
      verse: 25
    - text: 衆皆駭異、亦歸榮上帝、且懼甚、曰、今日見意外之事矣、○
      verse: 26
    - text: 厥後耶穌出、見稅吏利未者、坐於稅關、謂之曰、從我、
      verse: 27
    - text: 遂舍所有、起而從之、
      verse: 28
    - text: 利未爲之設盛筵於家、有諸稅吏及他人同席、
      verse: 29
    - text: 法利賽人與其士子咎門徒曰、爾曹胡爲與稅吏罪人飲食乎、
      verse: 30
    - text: 耶穌謂之曰、健者不需醫、惟病者需之、
      verse: 31
    - text: 我來、非召義人、乃召罪人改悔耳、
      verse: 32
    - text: 衆謂之曰、約翰之徒屢禁食祈禱、法利賽人之徒亦然、惟爾徒式食式飲焉、
      verse: 33
    - text: 耶穌曰、新娶者在、安能使賀者禁食乎、
      verse: 34
    - text: 惟日將至、新娶者見接而去、乃禁食耳、
      verse: 35
    - text: 遂設喻曰、未有裂新衣以補舊衣者、若然、則新衣旣裂、且新與舊亦不合也、
      verse: 36
    - text: 未有以新酒注舊革囊者、若然、則新酒裂囊、酒漏而囊亦敗、
      verse: 37
    - text: 惟新酒必注於新囊焉、
      verse: 38
    - text: 未有飲陳酒而新是嗜者、蓋曰、陳者旨耳、
      verse: 39
  - chapter: 6
    verses:
    - text: 值安息日、耶穌經行田間、其徒摘穗、以手搓而食之、
      verse: 1
    - text: 有法利賽人曰、爾行安息日不宜行者何也、
      verse: 2
    - text: 耶穌曰、爾未讀大衞及從者、飢時所行乎、
      verse: 3
    - text: 入上帝室、取陳設之餅而食、且予從者、斯餅非祭司不宜食、
      verse: 4
    - text: 又曰、人子乃安息日之主也、○
      verse: 5
    - text: 又一安息日、耶穌入會堂訓誨、有一右手枯者在焉、
      verse: 6
    - text: 士子與法利賽人、窺其於安息日施醫否、欲得所以訟之、
      verse: 7
    - text: 耶穌知其意、謂手枯者曰、起、立於中、遂起而立、
      verse: 8
    - text: 耶穌謂衆曰、試問安息日行善行惡、救生殺生、孰宜、
      verse: 9
    - text: 遂環視之、謂其人曰、伸爾手、伸之、卽愈、
      verse: 10
    - text: 衆皆盛怒、共議何以處耶穌、○
      verse: 11
    - text: 維時、耶穌出、入山以禱、終夜祈求上帝、
      verse: 12
    - text: 平旦、召其徒、選十有二人、謂之使徒、
      verse: 13
    - text: 有若西門、耶穌亦稱之曰彼得、及其弟安得烈、雅各、約翰、腓力、巴多羅買、
      verse: 14
    - text: 馬太、多馬、亞勒腓之子雅各、加那尼人西門、
      verse: 15
    - text: 雅各之子猶大、加畧人猶大、卽賣師者、
      verse: 16
    - text: 耶穌偕之下山、立於平地、同其諸徒、及自猶太四方、耶路撒冷、並推羅西頓海濱而來之羣衆、卽欲聽耶穌、且冀其醫疾者、
      verse: 17
    - text: 爲邪鬼所難者、亦得醫焉、
      verse: 18
    - text: 衆皆欲捫耶穌、因有能由之出、而悉醫之、○
      verse: 19
    - text: 耶穌舉目視其徒曰、爾貧者福矣、以上帝國爲爾有也、
      verse: 20
    - text: 爾今飢者福矣、以爾將飽也、爾今哭者福矣、以爾將笑也、
      verse: 21
    - text: 爲人子而人惡爾、絕爾、詈爾、以爾名爲惡而棄之、爾則福矣、
      verse: 22
    - text: 當日宜欣喜踴躍、以爾在天之賞大也、蓋其祖行於先知亦如是、
      verse: 23
    - text: 惟爾富者禍矣、以爾已得爾之慰也、
      verse: 24
    - text: 爾今飽者禍矣、以爾將飢也、爾今笑者禍矣、以爾將哀而哭也、
      verse: 25
    - text: 爾爲衆所譽者禍矣、蓋其祖行於僞先知亦如是、○
      verse: 26
    - text: 我語爾聽之者曰、敵爾者愛之、憾爾者善視之、
      verse: 27
    - text: 詛爾者祝之、虐遇爾者、爲之祈禱、
      verse: 28
    - text: 批爾此頰者、幷轉彼頰以與之、奪爾外服者、內服亦勿禁之、
      verse: 29
    - text: 求爾者與之、取爾物者、毋復索之、
      verse: 30
    - text: 爾欲人如何施諸己、亦如是施諸人、
      verse: 31
    - text: 爾若愛乎愛爾者、何惠之有、蓋罪人亦愛乎愛己者、
      verse: 32
    - text: 爾若善視乎善視爾者、何惠之有、蓋罪人亦如是行之、
      verse: 33
    - text: 爾貸於人而望償、何惠之有、蓋罪人亦貸於罪人、欲其如數而償也、
      verse: 34
    - text: 惟爾當愛爾敵、而善待之、貸於人而不絕望、則爾賞大矣、且爾將爲至上者之子、蓋彼施仁於辜恩及不善者矣、
      verse: 35
    - text: 爾宜矜恤、如爾父之矜恤然、
      verse: 36
    - text: 毋議人、則不見議、毋罪人、則不見罪、恕人則見恕、
      verse: 37
    - text: 予則見予、且以巨量、按之、撼之、溢之、納爾懷中、蓋爾以何量而量、將以復量於爾、○
      verse: 38
    - text: 又設喻語衆曰、瞽能導瞽乎、不胥陷於坎乎、
      verse: 39
    - text: 徒不踰師、惟成全者將如師也、
      verse: 40
    - text: 胡爲視爾兄弟目中有草芥、而不覺己目中有梁木乎、
      verse: 41
    - text: 不視己目中有梁木、何能語兄弟云、兄弟歟、容我去爾目中之草芥乎、僞善者乎、先去爾目中之梁木、方可瞭然、以去兄弟目中之草芥也、
      verse: 42
    - text: 未有善樹結惡果者、亦未有惡樹結善果者、
      verse: 43
    - text: 凡樹以其果而識之、荊棘中不摘無花果、蒺藜中不採葡萄也、
      verse: 44
    - text: 善人由內蘊之善而發其善、惡人由內蘊之惡而發其惡、蓋充諸心者、卽宣諸口也、○
      verse: 45
    - text: 爾胡爲稱我主也、主也、而不行我所言乎、
      verse: 46
    - text: 凡就我、聞我言而行之者、我示爾其人何似、
      verse: 47
    - text: 似人建屋、掘而深之、置基磐上、洪水氾濫、河流衝屋、不能撼之、以其建之善也、
      verse: 48
    - text: 惟聞而不行者、似人建屋土上、而無基、河流衝之則傾、其屋之頹壞大矣、
      verse: 49
  - chapter: 7
    verses:
    - text: 耶穌語民諸言旣畢、遂入迦百農、
      verse: 1
    - text: 有百夫長之愛僕、病將死、
      verse: 2
    - text: 風聞耶穌、遣猶太長老求之、來醫其僕、
      verse: 3
    - text: 乃詣耶穌懇求曰、爾爲之行此、其人宜也、
      verse: 4
    - text: 以其愛我民、爲我建會堂、
      verse: 5
    - text: 耶穌偕往、距室不遠、百夫長遣友就而謂之曰、主、毋勞、爾臨我舍、我不堪也、
      verse: 6
    - text: 卽我就爾、亦覺不堪、第發一言、我僕必愈、
      verse: 7
    - text: 蓋我隸人權、有士卒隸我權、命此往則往、彼來則來、命僕行是則行是、
      verse: 8
    - text: 耶穌聞而奇之、回顧從者曰、我語汝、如是之篤信、卽以色列中、亦未之見也、
      verse: 9
    - text: 所遣者歸、見僕已愈、○
      verse: 10
    - text: 未幾、耶穌適一邑、名拿因、其徒及大衆同行、
      verse: 11
    - text: 近邑門、有舁死者出、其母獨此子而嫠、邑民送之者甚衆、
      verse: 12
    - text: 主見而憫之、曰、毋哭、
      verse: 13
    - text: 遂近按其櫬、舁者止、耶穌曰、少者、我命爾起、
      verse: 14
    - text: 死者起而坐且言、遂付之於其母、
      verse: 15
    - text: 衆驚懼、歸榮上帝曰、大先知興於我中、上帝臨格其民矣、
      verse: 16
    - text: 此風聲徧揚於猶太及四方、○
      verse: 17
    - text: 約翰之徒以斯事悉告之、
      verse: 18
    - text: 約翰遂召其徒二人、遣詣耶穌曰、當來者爾乎、抑他人是望乎、
      verse: 19
    - text: 二人詣耶穌曰、施洗約翰遣我詣爾云、當來者爾乎、抑他人是望乎、
      verse: 20
    - text: 時、耶穌醫諸疾病痛苦、及患惡鬼者、且多賜瞽者得明、
      verse: 21
    - text: 遂語之曰、以爾所見所聞、往告約翰、如瞽者明、跛者行、癩者潔、聾者聰、死者甦、貧者聞福音、
      verse: 22
    - text: 凡不我棄者福矣、○
      verse: 23
    - text: 約翰之使者退、耶穌舉約翰語衆曰、爾曩出野何觀耶、風動之葦乎、
      verse: 24
    - text: 抑爾出何觀耶、衣毳衣者乎、夫衣文繡而享膏粱者、在王宮也、
      verse: 25
    - text: 然則爾出何觀耶、觀先知乎、是也、我語汝、且卓越於先知也、
      verse: 26
    - text: 此卽經所謂、我遣我使先爾、以備爾路者也、
      verse: 27
    - text: 我語汝、婦之所生、未有大於約翰者、然在上帝國之微者、猶大於彼也、
      verse: 28
    - text: 庶民與稅吏、旣受約翰之洗、聞之遂義上帝、
      verse: 29
    - text: 惟法利賽人與律師、未受其洗、自暴而拒上帝之旨、
      verse: 30
    - text: 又曰、斯世之人、我何以比之、彼何似耶、
      verse: 31
    - text: 似童子坐於市、相呼曰、我吹籥、爾不踊、我舉哀、爾不哭、
      verse: 32
    - text: 蓋施洗約翰至、不食餅、不飲酒、爾言其患鬼、
      verse: 33
    - text: 人子至、式食式飲、爾言其嗜食甘酒、稅吏罪人之友也、
      verse: 34
    - text: 夫智也、惟其弟子義之、○
      verse: 35
    - text: 有法利賽人、請耶穌共食、遂入其家席坐、
      verse: 36
    - text: 邑中一婦、罪人也、知耶穌席坐於法利賽人之家、攜玉甁盛香膏、
      verse: 37
    - text: 立其後、傍其足而哭、淚濡其足、以髮拭之、且吻接之、以香膏膏之、
      verse: 38
    - text: 請耶穌之法利賽人見之、意謂斯人若先知、必知捫之者爲誰、爲何如婦、乃罪人也、
      verse: 39
    - text: 耶穌謂之曰、西門、我有以語爾、曰、夫子言之、
      verse: 40
    - text: 曰、債主某、有二負債者、一負五十金、一負五金、
      verse: 41
    - text: 因無以償、悉免之、斯二人之愛債主、孰甚、
      verse: 42
    - text: 西門對曰、我意其多免者、曰、爾所擬者是也、
      verse: 43
    - text: 遂顧婦語西門曰、爾見此婦乎、我入爾家、爾未嘗以水濯我足、惟彼以淚濡我足、以髮拭之、
      verse: 44
    - text: 爾未嘗吻接我、惟彼自我入時、吻接我足不已、
      verse: 45
    - text: 爾未嘗以膏膏我首、惟彼以香膏膏我足、
      verse: 46
    - text: 故我語汝、彼多罪見赦矣、以其多愛也、惟赦之少者、其愛亦少、
      verse: 47
    - text: 遂謂婦曰、爾罪赦矣、
      verse: 48
    - text: 同席者相語曰、此爲誰、而赦罪乎、
      verse: 49
    - text: 耶穌謂婦曰、爾信救爾矣、可安然而往、
      verse: 50
  - chapter: 8
    verses:
    - text: 未幾、耶穌周遊諸邑諸鄉、宣播上帝國之福音、十二徒偕之、
      verse: 1
    - text: 且有數婦、嘗患惡鬼、負諸病、而得愈者、卽稱抹大拉之馬利亞、曾有七鬼自之而出、
      verse: 2
    - text: 又希律家宰苦撒之妻約亞拿、與蘇撒拿、並多婦、皆以其所有供事之、○
      verse: 3
    - text: 大衆會集、且有自諸邑來就者、耶穌設喻曰、
      verse: 4
    - text: 有播種者、出而播種、播時、有落路旁者、爲人所踐、飛鳥盡食之、
      verse: 5
    - text: 有落石上者、生而卽槁、以無潤澤也、
      verse: 6
    - text: 有落棘中者、棘同生而蔽之、
      verse: 7
    - text: 有落沃壤者、生而結實百倍、言竟、遂呼曰、有耳以聽者、宜聽焉、
      verse: 8
    - text: 其徒問之曰、此喻何耶、
      verse: 9
    - text: 曰、上帝國之奧、賜爾知之、惟於他人則設喻、俾其視而不明、聽而不悟、
      verse: 10
    - text: 所喻如是、種者、上帝道也、
      verse: 11
    - text: 路旁者、猶人聽道而魔至、由其心奪之、免其信而得救、
      verse: 12
    - text: 石上者、猶人聽道而欣受之、惟其無根、則暫信耳、遇試遂背之、
      verse: 13
    - text: 棘中者、猶人聽道而往、爲此生之諸慮貨財逸樂所蔽、而其實不成、
      verse: 14
    - text: 沃壤者、猶人聽道、以誠且善之心守之、恆忍而結實、○
      verse: 15
    - text: 未有燃燈而以器覆之、或置之牀下者、惟置之檠上、俾入者見其光、
      verse: 16
    - text: 未有隱而不顯、藏而不露、爲人所知者、
      verse: 17
    - text: 是故宜愼厥聽、蓋有者、將予之、無者、卽其所自以爲有者、亦將奪之、○
      verse: 18
    - text: 耶穌之母及兄弟至、因人衆不得近、
      verse: 19
    - text: 或告之曰、爾母及兄弟立於外、欲見爾、
      verse: 20
    - text: 耶穌謂衆曰、聽上帝道而行之者、卽我母及我兄弟也、○
      verse: 21
    - text: 一日耶穌偕門徒登舟、謂之曰、我儕且渡湖、遂移舟、
      verse: 22
    - text: 行時、耶穌寢、湖上颶風驟起、水幾盈舟、危甚、
      verse: 23
    - text: 門徒就而寤之、曰、夫子、夫子、我儕亡矣、耶穌寤、斥風與浪、卽止而平息矣、
      verse: 24
    - text: 謂門徒曰、爾信安在、衆驚異、相語曰、彼何人斯、命風與水、亦順之也、○
      verse: 25
    - text: 舟行至格拉森地、與加利利相對、
      verse: 26
    - text: 耶穌登岸、有人自邑出遇之、乃爲鬼所憑者、久不衣衣、不居室、惟居塚中、
      verse: 27
    - text: 見耶穌、遂號呼而伏其前、大聲曰、至高上帝之子耶穌、我與爾何涉、求爾莫我苦、
      verse: 28
    - text: 蓋耶穌已命邪鬼出其人也、此鬼屢強拘之、人雖以鏈與桎繫而守之、彼乃斷其繫具、而被鬼逐於野、
      verse: 29
    - text: 耶穌問之曰、爾何名、對曰、軍、以有多鬼憑之也、
      verse: 30
    - text: 遂求耶穌毋令入淵、
      verse: 31
    - text: 適有羣豕食於山、鬼求耶穌許其入豕、許之、
      verse: 32
    - text: 乃出其人而入豕、羣豕突下山坡、入湖而溺、
      verse: 33
    - text: 牧者見之而奔、往告城鄉、
      verse: 34
    - text: 衆出欲觀所爲、就耶穌、見諸鬼所自出之人、坐於耶穌足下、衣衣自若、則懼、
      verse: 35
    - text: 見者以患鬼者、如何得愈告之、
      verse: 36
    - text: 格拉森四方之衆、求耶穌去之、懼甚故也、耶穌登舟而返、
      verse: 37
    - text: 諸鬼所自出之人、求與之偕、耶穌遣之去曰、
      verse: 38
    - text: 歸爾家、以上帝爲爾所行之大事告人、彼遂往、徧邑宣揚耶穌爲己所行之大事、○
      verse: 39
    - text: 耶穌旣返、衆迓之、蓋皆佇望之也、
      verse: 40
    - text: 有司會堂名睚魯者、來伏耶穌足下、求至其家、
      verse: 41
    - text: 蓋彼有獨生女、年約十二、瀕死、耶穌往時、衆擁擠之、○
      verse: 42
    - text: 有婦患痭十有二年、於諸醫盡耗其業、無能愈之者、
      verse: 43
    - text: 尾耶穌後、捫其衣緣、痭卽止、
      verse: 44
    - text: 耶穌曰、捫我者誰耶、衆皆弗承、彼得與同人曰、夫子、衆擁逼爾也、
      verse: 45
    - text: 耶穌曰、有捫我者、蓋我覺有能力由我出焉、
      verse: 46
    - text: 婦知不得隱、戰慄而至、伏於耶穌前、當衆告以捫之之故、與如何立愈、
      verse: 47
    - text: 耶穌語之曰、女歟、爾信已愈爾矣、可安然而往、○
      verse: 48
    - text: 言時、有自司會堂者來、曰、爾女死矣、毋勞夫子、
      verse: 49
    - text: 耶穌聞之曰、勿懼、惟信、則女必愈、
      verse: 50
    - text: 至室、於彼得雅各約翰、及女之父母外、不許他人同入、
      verse: 51
    - text: 衆哭之慟、耶穌曰、毋哭、女非死、乃寢耳、
      verse: 52
    - text: 衆知其已死、哂之、
      verse: 53
    - text: 耶穌執女手呼曰、
      verse: 54
    - text: 女子起、其魂返、卽起、耶穌命食之、
      verse: 55
    - text: 其父母駭異、耶穌戒之、勿以所行告人、
      verse: 56
  - chapter: 9
    verses:
    - text: 耶穌召集十二徒、賜之能與權、以制衆鬼、醫諸疾、
      verse: 1
    - text: 又遣之宣上帝國、且醫病者、
      verse: 2
    - text: 謂之曰、勿攜資斧、勿杖、勿袋、勿糧、勿金、勿二衣、
      verse: 3
    - text: 所入之室、則居之、亦由之而去、
      verse: 4
    - text: 凡不接爾者、去其邑時、拂爾足塵、以證其非、
      verse: 5
    - text: 其徒遂往、徧行諸鄉、隨在宣福音、並施醫焉、○
      verse: 6
    - text: 分封之君希律、聞耶穌所行、則躊躇、因有謂約翰自死而起、
      verse: 7
    - text: 有謂以利亞顯見、有謂古先知之一復起、
      verse: 8
    - text: 希律曰、約翰我已斬之、今所聞如此、斯人果誰耶、遂欲見之、○
      verse: 9
    - text: 使徒旣歸、以其所行告耶穌、耶穌攜之潛退、至一邑、名伯賽大、
      verse: 10
    - text: 衆知而從焉、耶穌迎之、與言上帝國、需醫者醫之、
      verse: 11
    - text: 日甫昃、十二徒就之曰、請散衆、俾周往田舍鄉村、投宿覓食、蓋我儕所在、乃荒野也、
      verse: 12
    - text: 耶穌曰、爾其食之、曰、若不往而爲衆市食、則僅有五餅二魚耳、
      verse: 13
    - text: 蓋其人約有五千焉、耶穌謂其徒曰、使衆列坐、每列約五十人、
      verse: 14
    - text: 遂如其言、使衆坐、
      verse: 15
    - text: 耶穌取五餅二魚、仰天祝而擘之、予門徒、使陳於衆前、
      verse: 16
    - text: 皆食而飽、拾其屑十二筐、○
      verse: 17
    - text: 耶穌燕居祈禱、門徒偕之、耶穌問曰、衆言我爲誰、
      verse: 18
    - text: 對曰、施洗約翰、或云以利亞、或云古先知之一復起、
      verse: 19
    - text: 耶穌曰、爾曹言我爲誰、彼得對曰、上帝之基督、
      verse: 20
    - text: 耶穌戒之、勿以告人、
      verse: 21
    - text: 又曰、人子必受多苦、爲長老祭司諸長士子所棄、且見殺、三日復起、
      verse: 22
    - text: 又謂衆曰、欲從我者、當克己、日負其十架以從、
      verse: 23
    - text: 蓋凡欲救其生者、將喪之、爲我喪其生者、將救之、
      verse: 24
    - text: 利盡天下、而自喪自亡、何益之有、
      verse: 25
    - text: 蓋凡恥我及我之道者、迨人子以己與父之榮、及聖使之榮而臨時、亦必恥其人焉、
      verse: 26
    - text: 我誠語汝、立於此者、有人未死之先、得見上帝國也、○
      verse: 27
    - text: 此後約八日、耶穌攜彼得約翰雅各、登山祈禱、
      verse: 28
    - text: 禱時、容貌異常、衣白爗爗、
      verse: 29
    - text: 有二人與之言、卽摩西以利亞也、
      verse: 30
    - text: 以榮而見、言及耶穌逝世之事、卽其將成於耶路撒冷者、
      verse: 31
    - text: 彼得與同人倦而寢、旣醒、見耶穌之榮、與二人同立、
      verse: 32
    - text: 別時、彼得謂耶穌曰、夫子、我儕在此善矣、容結三廬、一爲爾、一爲摩西、一爲以利亞、然不自知所謂也、
      verse: 33
    - text: 言時、有雲覆之、入雲時則懼、
      verse: 34
    - text: 有聲自雲出曰、此乃我子、我所選者、爾其聽之、
      verse: 35
    - text: 聲旣畢、見耶穌獨在、門徒緘默、維時不以所見告人、○
      verse: 36
    - text: 翌日下山、大衆迎之、
      verse: 37
    - text: 中一人呼曰、夫子、祈顧我子、乃我獨生者、
      verse: 38
    - text: 爲鬼所執、則遽呼、拘攣之、致流涎、且重傷之、去之實難、
      verse: 39
    - text: 我曾求爾徒逐之、而不能也、
      verse: 40
    - text: 耶穌曰、噫、悖逆不信之世、我偕爾忍爾、至幾何時乎、攜爾子來此、
      verse: 41
    - text: 來時、鬼傾跌之、拘攣之、耶穌斥邪鬼、遂醫此子、付諸其父、衆皆驚異上帝之嚴威焉、○
      verse: 42
    - text: 當衆奇其所行、耶穌謂門徒曰、
      verse: 43
    - text: 爾宜以此言藏諸耳、蓋人子將見付於人手矣、
      verse: 44
    - text: 門徒未達、以其言隱祕、致彼不悟也、又不敢問之、○
      verse: 45
    - text: 門徒相議孰將爲大、
      verse: 46
    - text: 耶穌知其心之所議、遂取孩提立之於己側、
      verse: 47
    - text: 語門徒曰、凡以我名接斯孩提者、卽接我也、接我者、卽接遣我者也、夫爾中最微者、乃爲大也、○
      verse: 48
    - text: 約翰曰、夫子、我儕見一人、以爾名逐鬼、禁之、爲其不從我儕也、
      verse: 49
    - text: 耶穌曰、勿禁之、蓋不敵爾者、卽向爾者也、○
      verse: 50
    - text: 耶穌接升之期將至、則定向耶路撒冷而行、
      verse: 51
    - text: 遣使先之、遂往入撒瑪利亞之一鄉、而爲之備、
      verse: 52
    - text: 鄉人不納、以其向耶路撒冷行也、
      verse: 53
    - text: 其徒雅各約翰見之、曰、主、欲我命火自天而降、以滅之乎、
      verse: 54
    - text: 耶穌顧而責之、
      verse: 55
    - text: 遂往他鄉、○
      verse: 56
    - text: 行路時、或謂之曰、爾無論何往、我必從之、
      verse: 57
    - text: 耶穌曰、狐有穴、鳥有巢、惟人子無枕首之所也、
      verse: 58
    - text: 又語一人曰、從我、曰、主、容我先歸葬父、
      verse: 59
    - text: 耶穌曰、任死者葬其死者、爾往宣上帝之國、
      verse: 60
    - text: 又一人曰、主、我將從爾、但容我先別家人、
      verse: 61
    - text: 耶穌曰、手執耒耜而顧後者、不宜乎上帝國也、
      verse: 62
  - chapter: 10
    verses:
    - text: 厥後、主別立七十人、耦而遣之、在於其前、入己將至之諸邑諸地、
      verse: 1
    - text: 謂之曰、穡多工少、宜求穡主、遣工力穡焉、
      verse: 2
    - text: 往哉、我遣爾似羔入狼中、
      verse: 3
    - text: 勿攜囊、勿袋、勿履、途中勿問人安、
      verse: 4
    - text: 所入之室、則先曰願斯室安、
      verse: 5
    - text: 儻於彼有宜乎安者、爾祝之安必臨之、不然、則歸爾矣、
      verse: 6
    - text: 居斯室、則飲食其所供、蓋工得其值、宜也、毋由此室移於彼室、
      verse: 7
    - text: 所入之邑、人若接爾、則食其陳於爾前者、
      verse: 8
    - text: 邑中有病者醫之、且語衆曰、上帝國近爾矣、
      verse: 9
    - text: 所入之邑、人不接爾、則出至其衢曰、
      verse: 10
    - text: 爾邑之塵沾我足者、亦對爾拂之、雖然、爾宜知上帝國近矣、
      verse: 11
    - text: 我語汝、於彼日、所多瑪之刑、較斯邑猶易受也、
      verse: 12
    - text: 禍哉、哥拉汛乎、禍哉、伯賽大乎、蓋在爾中所行之異能、若行於推羅西頓、彼早衣麻坐灰、而改悔矣、
      verse: 13
    - text: 然於鞫日、推羅西頓之刑、較爾猶易受也、
      verse: 14
    - text: 迦百農歟、爾將升於天乎、必下陰府耳、
      verse: 15
    - text: 又曰、聽爾者、卽聽我、拒爾者、卽拒我、拒我者、卽拒遣我者也、○
      verse: 16
    - text: 七十人喜而返、曰、主、以爾名、鬼亦服我、
      verse: 17
    - text: 耶穌曰、我曾見撒但如電、自天而隕、
      verse: 18
    - text: 我賜爾以權、可踐蛇蠍、與制敵諸能、必無害爾者、
      verse: 19
    - text: 然毋以諸鬼服爾而喜、當以爾名錄於天而喜、○
      verse: 20
    - text: 是時也、耶穌感於聖神而喜曰、父乎、天地主也、我稱謝爾、爾以此事、於智者達者則隱之、於赤子則顯之、父乎、然也、此乃爾所悅者也、
      verse: 21
    - text: 萬有由父賜我、父之外無識子者、子及子所欲示者之外、無識父者、
      verse: 22
    - text: 乃顧其徒、潛語之曰、見爾所見者、其目福矣、
      verse: 23
    - text: 我語汝、昔先知君王、多欲見爾所見、而不之見、聞爾所聞、而不之聞、○
      verse: 24
    - text: 有律師起而試之曰、夫子、我當何爲、以承永生、
      verse: 25
    - text: 耶穌曰、律所載者何耶、爾讀之如何、
      verse: 26
    - text: 對曰、爾當盡心、盡性、盡力、盡意、愛主爾之上帝、亦當愛鄰如己、
      verse: 27
    - text: 耶穌曰、爾所對是也、行此則生、
      verse: 28
    - text: 彼欲自義、謂耶穌曰、誰爲我鄰、
      verse: 29
    - text: 耶穌曰、或自耶路撒冷、下耶利哥、遇盜、剝其衣、且傷之、瀕死、委之而去、
      verse: 30
    - text: 適有祭司由是路而下、見之、則旁行而過、
      verse: 31
    - text: 又有利未人至彼處、見之、亦旁行而過、
      verse: 32
    - text: 惟一撒瑪利亞人、行至其地、見而憫焉、
      verse: 33
    - text: 遂就之、以油以酒澆其傷處、裹之、乘以己畜、攜至旅館、而顧恤之、
      verse: 34
    - text: 翌日取金二錢、予館人曰、且顧此人、若所費加多、我返時償爾、
      verse: 35
    - text: 此三人中、爾意孰爲遇盜者之鄰耶、
      verse: 36
    - text: 曰、矜恤之者是也、耶穌曰、爾往效此而行、○
      verse: 37
    - text: 衆行時、耶穌入一村、有婦名馬大、迎之至其家、
      verse: 38
    - text: 其姊妹馬利亞、坐主足下聽其言、
      verse: 39
    - text: 馬大以供事多而心紛、詣耶穌曰、主、我姊妹遣我一人供事、爾不以爲意乎、請命之助我、
      verse: 40
    - text: 主語之曰、馬大、馬大、爾因多端、思慮煩擾、
      verse: 41
    - text: 然所需者一而已、馬利亞已擇善業、而莫之奪也、
      verse: 42
  - chapter: 11
    verses:
    - text: 耶穌在一處祈禱、旣畢、有一徒曰、主教我儕祈禱、如約翰之教其徒然、
      verse: 1
    - text: 耶穌曰、爾曹祈禱、宜云、父歟、願爾名聖、爾國臨格、
      verse: 2
    - text: 所需之糧、日日賜我、
      verse: 3
    - text: 免我諸罪、蓋人負我、我亦免之、勿導入試、○
      verse: 4
    - text: 又曰、爾中孰有友、夜半就之曰、友乎、以三餅借我、
      verse: 5
    - text: 蓋我友來自途間、無以供之、
      verse: 6
    - text: 彼自內應之曰、毋擾我、門已閉、兒曹與我在牀、不能起以予爾、
      verse: 7
    - text: 我語汝、縱不以友故起而予之、然因其迫切、必起予之、應其所需、
      verse: 8
    - text: 我又語汝、求則予爾、尋則遇之、叩門則爲爾啟、
      verse: 9
    - text: 蓋凡求者得也、尋者遇也、叩者啟也、
      verse: 10
    - text: 爾中爲父者、孰有子求餅而予之石乎、求魚而予之蛇以代魚乎、
      verse: 11
    - text: 抑求卵而予之蠍乎、
      verse: 12
    - text: 爾曹雖不善、尚知以嘉貺予爾子、況於天父、豈不更以聖神予求之者乎、○
      verse: 13
    - text: 耶穌逐一瘖鬼、鬼旣出、而瘖者言、衆奇之、
      verse: 14
    - text: 中有數人曰、彼藉鬼王別西卜逐鬼耳、
      verse: 15
    - text: 又有試之者、求自天之兆、
      verse: 16
    - text: 耶穌知其意、語之曰、凡國自相分爭、必墟、家自相分爭、必傾、
      verse: 17
    - text: 若撒但自相分爭、其國何以立哉、因爾云我藉別西卜逐鬼、
      verse: 18
    - text: 使我藉別西卜逐鬼、則爾子弟逐鬼孰藉乎、彼將議爾矣、
      verse: 19
    - text: 若我藉上帝之能逐鬼、則上帝國臨爾矣、
      verse: 20
    - text: 夫勇士具武備而守其府、則所有者安矣、
      verse: 21
    - text: 惟更勇者至而勝之、則盡奪其所恃武具、而分其贓、
      verse: 22
    - text: 夫不與我偕者、卽敵我、不與我斂者、卽散也、
      verse: 23
    - text: 邪鬼旣出其人、遊行旱地、求安不得、則曰、我將返我所出之室、
      verse: 24
    - text: 至、則見其掃除修飾矣、
      verse: 25
    - text: 遂往、又攜七鬼更惡於己者、入而居之、其人之後況、較前尤劇矣、○
      verse: 26
    - text: 言時、衆中一婦、揚聲謂之曰、胎妊爾、乳哺爾者福矣、
      verse: 27
    - text: 耶穌曰、未若聽上帝道而守之者福也、○
      verse: 28
    - text: 衆集就之、耶穌曰、此世乃惡世也、而求異兆、約拿之兆而外、無以示之、
      verse: 29
    - text: 蓋約拿爲兆於尼尼微人、人子亦將爲兆於斯世、
      verse: 30
    - text: 當鞫日、南方女王、將與斯世之人、同起而罪之、以其來自地極、聽所羅門之哲言、況在此有大於所羅門者乎、
      verse: 31
    - text: 當鞫日、尼尼微人將與斯世、同立而罪之、以其因約拿所宣而改悔、況在此有大於約拿者乎、○
      verse: 32
    - text: 人燃燈、未有置於窖中、或斗下者、乃置檠上、俾入者見其光也、
      verse: 33
    - text: 夫身之燈、目也、爾目瞭、則全體光、目眊、則全體暗、
      verse: 34
    - text: 故宜省之、恐爾衷之光暗也、
      verse: 35
    - text: 儻爾全體皆光、而無一毫之暗、則厥光充盈、似燈之光燦照爾矣、○
      verse: 36
    - text: 言時、有法利賽人邀之共食、耶穌入而坐、
      verse: 37
    - text: 法利賽人見其不先濯而食、異之、
      verse: 38
    - text: 主謂之曰、今爾法利賽人、惟杯盤之外是潔、然爾內則充以刧奪與惡慝、
      verse: 39
    - text: 無知者乎、造其外者、不亦造其內耶、
      verse: 40
    - text: 惟以在內者施濟、則於爾無不潔矣、○
      verse: 41
    - text: 禍哉、爾法利賽人乎、以爾於薄荷、芸香、及諸蔬、十輸其一、於義及向上帝之愛、則忽之、此乃爾所當行、而彼亦不可遺也、
      verse: 42
    - text: 禍哉、爾法利賽人乎、以爾好會堂高坐、受祝於市也、
      verse: 43
    - text: 禍哉爾乎、以爾似隱沒之墓、履其上者不知也、○
      verse: 44
    - text: 有律師應之曰、夫子、斯言亦辱我儕矣、
      verse: 45
    - text: 曰、禍哉、爾律師乎、以爾加難負之任於人、而己則不著一指、
      verse: 46
    - text: 禍哉爾乎、以爾建先知之墓、乃爾祖所殺者也、
      verse: 47
    - text: 如是、則爾祖所爲、爾證之、且與之、蓋彼殺先知、爾建其墓也、
      verse: 48
    - text: 是故上帝之哲言有云、我將遣先知使徒就彼、其中有見殺者、有見迫者、
      verse: 49
    - text: 致創世以來、所流先知之血、皆於此代而討焉、
      verse: 50
    - text: 卽自亞伯之血、至亡於殿壇間、撒迦利亞之血也、我誠語汝、必於此代而討焉、
      verse: 51
    - text: 禍哉、爾律師乎、以爾嘗奪知識之鑰、己不入之、而將入者、爾亦阻之也、○
      verse: 52
    - text: 出時、士子與法利賽人嚴迫之、激使多言、
      verse: 53
    - text: 設伏伺之、欲執其自口而出者、
      verse: 54
  - chapter: 12
    verses:
    - text: 時、衆集數萬、致相蹂踐、耶穌謂其徒曰、當謹防法利賽人之酵、卽僞善也、
      verse: 1
    - text: 蓋未有掩而不露、隱而不知者、
      verse: 2
    - text: 是故爾言於幽暗者、必聞於光明、附耳語於密室者、必宣於屋上、
      verse: 3
    - text: 我友乎、我語汝、殺身而後、別無能爲者、勿懼之、
      verse: 4
    - text: 我以當懼者示爾、卽殺後、又有權投於地獄者、我誠語汝、當懼者此也、
      verse: 5
    - text: 五雀非二分金售乎、然於上帝前、其一亦不忘也、
      verse: 6
    - text: 卽爾首之髮、亦皆見數、勿懼、爾較多雀尤貴也、
      verse: 7
    - text: 我又語汝、凡認我於人前者、人子於上帝使者前、亦必認之、
      verse: 8
    - text: 不認我於人前者、亦必不見認於上帝使者前、
      verse: 9
    - text: 凡以言攻人子者、其人將得赦、惟褻凟聖神者、不得赦、
      verse: 10
    - text: 人曳爾至會堂、及執政操權者前、毋慮何以對、何所言、
      verse: 11
    - text: 蓋於彼時、聖神必教爾以所當言也、○
      verse: 12
    - text: 衆中一人謂之曰、夫子、令我兄弟與我析產、
      verse: 13
    - text: 耶穌曰、人乎、誰任我爲爾聽訟分析者乎、
      verse: 14
    - text: 遂語衆曰、愼戒貪婪、蓋人之生、不在所蓄之豐裕也、
      verse: 15
    - text: 又設喻曰、有一富人、土地蕃殖、
      verse: 16
    - text: 自忖曰、無處儲我物產、將何爲乎、
      verse: 17
    - text: 旣而曰、我知所爲矣、必毀我倉、而建大者、以儲百穀財物、
      verse: 18
    - text: 我將謂我靈曰、靈乎、爾多財貨積爲歷年之用、可安然飲食喜樂也、
      verse: 19
    - text: 惟上帝謂之曰、無知者乎、今夜將索爾靈、則所備者誰歸、
      verse: 20
    - text: 凡積財於己、而於上帝前不富者亦如是、○
      verse: 21
    - text: 耶穌謂其徒曰、故我語汝、毋慮生何以食、身何以衣、
      verse: 22
    - text: 蓋生貴於糧、身貴於衣也、
      verse: 23
    - text: 試思烏鴉、不稼不穡、無倉無廩、而上帝且育之、爾之於鳥、其貴何如耶、
      verse: 24
    - text: 爾曹誰能以思慮延生一刻乎、
      verse: 25
    - text: 至微者爾尚不能、何慮其餘耶、
      verse: 26
    - text: 試思百合花如何而長、不勞不紡、我語汝、當所羅門榮華之極、所衣者不及此花之一也、
      verse: 27
    - text: 夫野草今日尚存、明日投爐、上帝猶衣之若此、況於爾小信者乎、
      verse: 28
    - text: 勿求何以食、何以飲、亦勿縈擾、
      verse: 29
    - text: 凡此皆異邦人所求、爾父知爾需之、
      verse: 30
    - text: 爾惟其國是求、則此物將加諸爾、
      verse: 31
    - text: 二三子勿懼、爾父喜以國賜爾、
      verse: 32
    - text: 當售爾所有以施濟、爲己備不舊之囊、及不匱之財在天、卽盜不至、蠹不敗之處、
      verse: 33
    - text: 蓋爾財所在、爾心亦在焉、○
      verse: 34
    - text: 爾腰宜束、燈宜燃、
      verse: 35
    - text: 效人俟主自婚筵歸、至而叩門、卽爲之啟也、
      verse: 36
    - text: 主至、見僕儆醒、其僕福矣、我誠語汝、主將自束其帶、令僕席坐、前而供事之、
      verse: 37
    - text: 其至也、或二更、或三更、見僕如是、其僕福矣、
      verse: 38
    - text: 若家主知盜何時至、則必儆醒、不容穴其室、此爾所知也、
      verse: 39
    - text: 爾亦當備之、因爾不意之時、人子至矣、○
      verse: 40
    - text: 彼得曰、主歟、爾設此喻、向我儕乎、抑向衆人乎、
      verse: 41
    - text: 主曰、孰爲忠智之家宰、主任之督其家人、依時予之糧乎、
      verse: 42
    - text: 主至、見僕行是、其僕福矣、
      verse: 43
    - text: 我誠語汝、主將任之、以督其所有、
      verse: 44
    - text: 倘斯僕意謂、我主稽遲、遂扑僕婢、食飲且醉、
      verse: 45
    - text: 乃於不意之日、不知之時、其主至、處以極刑、擬與不信者同科、
      verse: 46
    - text: 僕知主意而不備、不順其意者、見扑必多、
      verse: 47
    - text: 惟不知而作當扑之事者、見扑必少、蓋多予之、必多取之、多託之、必多索之、○
      verse: 48
    - text: 我來以火投地、倘火旣燃、非我所欲乎、
      verse: 49
    - text: 我有當受之洗、尚未成時、我抑鬱何如乎、
      verse: 50
    - text: 爾以我來施和平於世乎、我語汝、非也、乃分爭耳、
      verse: 51
    - text: 今而後、一家五人將分爭、三攻二、二攻三、
      verse: 52
    - text: 父攻子、子攻父、母攻女、女攻母、姑攻婦、婦攻姑焉、○
      verse: 53
    - text: 遂謂衆曰、爾曹見雲西起、卽言將雨、果有之、
      verse: 54
    - text: 風自南來、卽言將暑、亦有之、
      verse: 55
    - text: 僞善者乎、爾識別天地色象、何不識別此時乎、
      verse: 56
    - text: 且何不自審所宜乎、
      verse: 57
    - text: 與訟爾者往見有司、途間當力求解釋、恐曳爾於士師、士師付爾於吏、吏下爾於獄、
      verse: 58
    - text: 我語汝、爾非償盡毫釐、斷不得出也、
      verse: 59
  - chapter: 13
    verses:
    - text: 維時、有同在者、以加利利人之事告耶穌、卽彼拉多以其血雜祭物中也、
      verse: 1
    - text: 耶穌曰、爾意此加利利人受此害、較衆加利利人尤有罪乎、
      verse: 2
    - text: 我告爾、非也、爾弗改悔、皆將如斯而亡、
      verse: 3
    - text: 昔西羅亞樓傾、壓而斃者十八人、爾意斯人、較居耶路撒冷諸民、尤負罪乎、
      verse: 4
    - text: 我告爾、非也、爾弗改悔、皆將如斯而亡、○
      verse: 5
    - text: 乃設喻曰、有植無花果樹於其葡萄園者、來而求果弗得、
      verse: 6
    - text: 語園丁曰、我來求果於此樹者三年矣、而弗得、宜斫之、何爲曠此土乎、
      verse: 7
    - text: 對曰、主、今歲姑容之、待我周掘壅糞、
      verse: 8
    - text: 後或結果、否則斫之、○
      verse: 9
    - text: 安息日、耶穌在一會堂訓誨、
      verse: 10
    - text: 適有婦患鬼而病、十有八年、傴僂不能伸、
      verse: 11
    - text: 耶穌見而呼之曰、婦乎、爾釋於病矣、
      verse: 12
    - text: 遂以手按之、婦卽伸、歸榮上帝、
      verse: 13
    - text: 司會堂者、因耶穌於安息日施醫、憾焉、謂衆曰、工作自有六日、於此可來受醫、勿於安息日也、
      verse: 14
    - text: 主曰、僞善者乎、爾曹於安息日、孰不解牛驢於廐、牽以飲之乎、
      verse: 15
    - text: 況此婦爲亞伯拉罕之裔、撒但繫之十有八年、不當於安息日解其結乎、
      verse: 16
    - text: 耶穌言此、諸敵愧恥、衆見其所行諸有榮之事、皆喜、○
      verse: 17
    - text: 耶穌曰、上帝國何似、我將何以比之、
      verse: 18
    - text: 乃似芥種一粒、人取而播於其園、長而成樹、飛鳥棲於其枝、
      verse: 19
    - text: 又曰、我將何以比上帝國乎、
      verse: 20
    - text: 乃似酵、婦取而納於三斗麵中、致均發酵焉、○
      verse: 21
    - text: 耶穌經邑鄉訓誨、向耶路撒冷而往、
      verse: 22
    - text: 或曰、主、得救者其寡乎、
      verse: 23
    - text: 曰、當竭力以進窄門、我語汝、將有求進而不得者多也、
      verse: 24
    - text: 迨家主起而閉門、爾立於外、叩門曰、主歟、爲我啟之、彼將應曰、我不識爾奚自、
      verse: 25
    - text: 爾將曰、我儕曾於爾前食飲、爾亦曾於我衢訓誨、
      verse: 26
    - text: 彼將曰、我告爾、我不識爾奚自、爾衆行不義者、其去我、
      verse: 27
    - text: 時、爾見亞伯拉罕、以撒、雅各、與諸先知在上帝國、而爾見逐於外、則必哀哭切齒矣、
      verse: 28
    - text: 自東自西、自南自北、有人將至、席坐於上帝國、
      verse: 29
    - text: 有後者將爲先、先者將爲後也、○
      verse: 30
    - text: 是時法利賽數人來、謂之曰、出而去此、希律欲殺爾也、
      verse: 31
    - text: 耶穌曰、往告彼狐狸云、今日明日、我逐鬼施醫、至三日、我事畢矣、
      verse: 32
    - text: 雖然、今日明日及後日、我必行矣、蓋先知不能亡於耶路撒冷外也、
      verse: 33
    - text: 耶路撒冷歟、耶路撒冷歟、殺先知石擊使於爾者乎、我欲集爾赤子、似牝鷄集雛翼下者屢矣、而爾不欲也、
      verse: 34
    - text: 爾室遺於爾矣、我語汝、爾將不見我、迨爾云、奉主名而來者、宜頌也、
      verse: 35
  - chapter: 14
    verses:
    - text: 安息日、耶穌入法利賽宰者之家食焉、衆窺之、
      verse: 1
    - text: 當前有一病臌者、
      verse: 2
    - text: 耶穌謂律師與法利賽人曰、安息日施醫宜否、
      verse: 3
    - text: 衆默然、耶穌援其人、醫而遣之、
      verse: 4
    - text: 謂衆曰、爾中孰有牛驢、安息日陷於坎、不卽曳之出乎、
      verse: 5
    - text: 衆無以對、○
      verse: 6
    - text: 耶穌見所請者、首位是擇、遂設喻語之曰、
      verse: 7
    - text: 爾見請赴婚筵、毋居首位、恐所請有尊於爾者、
      verse: 8
    - text: 則請爾與彼之人、前語爾曰、以位讓於斯人、爾必慚怍而就末位、
      verse: 9
    - text: 惟見請時、往居末位、則請爾者來語爾曰、友、上坐、則爾於同席者前有榮矣、
      verse: 10
    - text: 蓋凡自高者、將卑之、自卑者、將高之也、○
      verse: 11
    - text: 又謂請之者曰、爾設午餐、或晚餐、毋招爾朋友、兄弟、親戚、富鄰、恐彼復招爾、而受其報也、
      verse: 12
    - text: 惟設筵請貧者、殘者、跛者、瞽者、則爾福矣、
      verse: 13
    - text: 蓋彼無以報爾、而於義人復起時、爾將得報也、○
      verse: 14
    - text: 同席一人聞之曰、食於上帝國者福矣、
      verse: 15
    - text: 耶穌曰、或設大筵、所請者衆、
      verse: 16
    - text: 筵時、遣僕告所請者曰、來、百物備矣、
      verse: 17
    - text: 衆辭之、如出一心、一人曰、我適購田、須往視之、請辭、
      verse: 18
    - text: 又一人曰、我適購牛五耦、將往試之、請辭、
      verse: 19
    - text: 又一人曰、我方娶妻、故不能往、
      verse: 20
    - text: 僕歸、悉告其主、主怒曰、速往邑之衢巷、引諸貧者、殘者、跛者、瞽者來、
      verse: 21
    - text: 僕曰、主、旣如所命行矣、尚有座焉、
      verse: 22
    - text: 主曰、出往道路藩籬間、而強人入、俾滿我室、
      verse: 23
    - text: 我語汝、先所請者、無一得嘗我筵也、○
      verse: 24
    - text: 有羣衆偕行、耶穌顧之曰、
      verse: 25
    - text: 人就我、而不憎其父母、妻子、兄弟、姊妹、與己生命者、不得爲我徒、
      verse: 26
    - text: 不負己之十架而從我者、亦不得爲我徒、
      verse: 27
    - text: 爾曹孰欲建臺、不先坐而計其貲、足以竣事否乎、
      verse: 28
    - text: 恐或置基而不克成、見者皆哂之、
      verse: 29
    - text: 曰、此人建於始、而不克成於終也、
      verse: 30
    - text: 或有王出與他王戰、孰不先坐而運籌、能以一萬禦彼以二萬來攻者乎、
      verse: 31
    - text: 不然、當敵尚遠、則遣使求和矣、
      verse: 32
    - text: 如是、凡爾中不盡舍所有者、不得爲我徒也、
      verse: 33
    - text: 夫鹽善矣、第鹽失其味、將何以調之、
      verse: 34
    - text: 不宜於田、不宜於糞、惟棄於外耳、有耳以聽者、宜聽焉、
      verse: 35
  - chapter: 15
    verses:
    - text: 衆稅吏與罪人、就聽耶穌、
      verse: 1
    - text: 法利賽人與士子訾議曰、彼納罪人、而共食焉、
      verse: 2
    - text: 耶穌設喻語之曰、
      verse: 3
    - text: 爾中孰有百羊、而亡其一、不姑舍九十九羊於野、往覓其亡者、至於獲乎、
      verse: 4
    - text: 獲之則喜、負於肩、
      verse: 5
    - text: 歸而集其友鄰、謂之曰、與我同樂、我所亡之羊已獲矣、
      verse: 6
    - text: 我語汝、罪人有一改悔者、則在天爲之樂亦然、較爲九十九義人、無須改悔者尤甚也、
      verse: 7
    - text: 或婦有銀錢十、而亡其一、豈不燃燈掃室、而勤覓之、至於獲乎、
      verse: 8
    - text: 獲之、則集其友鄰曰、與我同樂、我所亡之錢已獲矣、
      verse: 9
    - text: 我語汝、罪人有一改悔者、在上帝使者前、爲之喜亦然、○
      verse: 10
    - text: 又曰、或有二子、
      verse: 11
    - text: 其季子謂父曰、父歟、以當歸我之業予我、父遂以產分之、
      verse: 12
    - text: 未幾、季子盡挾所有遠遊異地、在彼放恣、浪費其業、
      verse: 13
    - text: 盡耗一切、適其地大饑、始形困乏、
      verse: 14
    - text: 遂投其地一民、遣之于田牧豕、
      verse: 15
    - text: 欲以豕所食之豆莢充腹、而無人予之、
      verse: 16
    - text: 旣而悟曰、我父若許傭人、其糧有餘、我乃於此饑而死耶、
      verse: 17
    - text: 我將起而詣父、謂之曰、父歟、我獲罪於天及爾、
      verse: 18
    - text: 今而後、不堪稱爲爾子矣、視我如傭人之一可也、
      verse: 19
    - text: 遂起而詣父、相去尚遠、父見而憫之、趨抱其頸而吻接之、
      verse: 20
    - text: 子曰、父歟、我獲罪於天及爾、今而後、不堪稱爲爾子矣、
      verse: 21
    - text: 父語諸僕曰、速取至美之袍衣之、施環於其指、納履於其足、
      verse: 22
    - text: 且牽肥犢宰之、我儕可食而樂焉、
      verse: 23
    - text: 蓋我此子、死而復生、亡而復得者也、衆遂樂焉、
      verse: 24
    - text: 適長子自田歸、將及室、聞樂舞、
      verse: 25
    - text: 呼一僕、問其故、
      verse: 26
    - text: 對曰、爾弟歸、爾父宰肥犢、爲其無恙而復得之也、
      verse: 27
    - text: 長子怒、不肯入、父出勸之、
      verse: 28
    - text: 長子謂父曰、我事爾多年、從無違命、而爾未嘗賜我一羔、俾我與友同樂、
      verse: 29
    - text: 惟爾此子、狎妓盡耗爾產、彼至、乃爲之宰肥犢也、
      verse: 30
    - text: 父曰、子乎、爾常偕我、我所有者、
      verse: 31
    - text: 皆爲爾有、惟爾弟死而復生、亡而復得、我儕喜樂宜也、
      verse: 32
  - chapter: 16
    verses:
    - text: 耶穌又謂其徒曰、富人某、有一家宰、或以其耗主之業訴於厥主、
      verse: 1
    - text: 主呼之曰、我聞言及爾者何耶、陳述爾職、蓋爾不得仍爲家宰也、
      verse: 2
    - text: 家宰意謂、主奪我職、我將何爲乎、鋤無力、乞則恥、
      verse: 3
    - text: 我知所爲矣、黜職時、令人接我入其家、
      verse: 4
    - text: 遂於負主債者、一一呼之來、謂先至者曰、爾負我主幾何、
      verse: 5
    - text: 曰、油百斗、曰、取券亟坐、書五十、
      verse: 6
    - text: 又謂其他曰、爾負幾何、曰、麥百斛、曰、取券書八十、
      verse: 7
    - text: 其主乃譽不義之家宰、以其所行之智也、蓋斯世之子於其世事、較光明之子尤智也、
      verse: 8
    - text: 我語汝、以不義之財結友、迨匱時、則彼接爾入永宅矣、
      verse: 9
    - text: 忠於小者、亦忠於大、不義於小者、亦不義於大、
      verse: 10
    - text: 若爾於不義之財不忠、孰以眞者託爾耶、
      verse: 11
    - text: 若爾於屬人者不忠、孰以屬爾者予爾耶、
      verse: 12
    - text: 一僕不能事二主、或惡此愛彼、或重此輕彼、爾不能事上帝、兼事貨財也、○
      verse: 13
    - text: 法利賽人乃好利者、聞而哂之、
      verse: 14
    - text: 耶穌謂之曰、爾於人前自義、然上帝知爾心、蓋人所崇者、上帝所惡也、
      verse: 15
    - text: 律與先知、至約翰而已、自是上帝國之福音宣布、人人奮力以入之、
      verse: 16
    - text: 然天地之逝、較律一畫之隕尤易也、
      verse: 17
    - text: 凡出妻而他娶者淫也、娶所出者、亦淫也、○
      verse: 18
    - text: 有富者衣紫袍枲布、日事華靡宴樂、
      verse: 19
    - text: 又有乞者、名拉撒路、通體生瘍、置於富者之門、
      verse: 20
    - text: 欲食富者几下遺屑、犬來舐其瘍、
      verse: 21
    - text: 乞者死、天使攜至亞伯拉罕之懷、富者亦死而葬、
      verse: 22
    - text: 陰間痛苦之際、舉目遙見亞伯拉罕、有拉撒路在其懷、
      verse: 23
    - text: 遂呼曰、我祖亞伯拉罕乎、矜恤我、遣拉撒路以指尖蘸水涼我舌、蓋我在此火燄中苦甚、
      verse: 24
    - text: 亞伯拉罕曰、子乎、當憶爾生時受諸福、拉撒路受諸難、今彼慰、而爾苦焉、
      verse: 25
    - text: 不第此也、爾我間限以巨淵、欲由此過爾不能也、由彼過我、亦不能也、
      verse: 26
    - text: 曰、若是、求祖遣拉撒路往我父家、
      verse: 27
    - text: 我有兄弟五人、使彼證之、免其亦來此痛苦之處也、
      verse: 28
    - text: 亞伯拉罕曰、彼有摩西及諸先知、可聽之也、
      verse: 29
    - text: 曰、祖亞伯拉罕乎、非也、若有由死而就之者、彼必改悔矣、
      verse: 30
    - text: 曰、不聽摩西與先知、卽有自死而起者、彼亦不受勸也、
      verse: 31
  - chapter: 17
    verses:
    - text: 耶穌謂其徒曰、陷人於罪、事不能無、而陷之者禍矣、
      verse: 1
    - text: 與其陷此小子之一於罪、寧以巨磨繫頸、投於海、
      verse: 2
    - text: 爾當自愼、若兄弟獲罪則斥之、悔則恕之、
      verse: 3
    - text: 儻一日獲罪於爾者七、反而語爾者亦七、曰我悔矣、則爾必恕之、○
      verse: 4
    - text: 使徒謂主曰、祈益我信、
      verse: 5
    - text: 主曰、爾若有信如芥種一粒、卽命此桑拔根植於海、亦必順爾、
      verse: 6
    - text: 爾中孰有僕、或耕或牧、自田歸、而謂之曰、汝往坐而食乎、
      verse: 7
    - text: 豈不曰、備我餐、束帶事我、迨我食飲後、爾食飲也、
      verse: 8
    - text: 僕依命而行、主其謝之乎、
      verse: 9
    - text: 如是、爾盡行所命、亦當曰、我乃無益之僕、行所當行已耳、○
      verse: 10
    - text: 耶穌往耶路撒冷、經行撒瑪利亞、與加利利、
      verse: 11
    - text: 入一村、有癩者十人、遇之而遠立、
      verse: 12
    - text: 揚聲曰、耶穌夫子、矜恤我、
      verse: 13
    - text: 耶穌目之曰、爾往示身於祭司、往時卽潔矣、
      verse: 14
    - text: 其一見己已愈、返而大聲歸榮上帝、
      verse: 15
    - text: 伏耶穌足下稱謝之、彼乃撒瑪利亞人也、
      verse: 16
    - text: 耶穌曰、潔者非十人乎、其九安在、
      verse: 17
    - text: 此異族人之外、未見返而歸榮上帝者、
      verse: 18
    - text: 遂語其人曰、起而往、爾信救爾矣、○
      verse: 19
    - text: 法利賽人問上帝國何時臨格、耶穌曰、上帝國之臨格不顯、
      verse: 20
    - text: 人亦不云在此在彼、蓋上帝國在爾中也、
      verse: 21
    - text: 又語門徒曰、時將至、爾欲見人子之一日、而不得見、
      verse: 22
    - text: 人將告爾、在此在彼、勿往勿從、
      verse: 23
    - text: 蓋如電之在天、閃於此、光於彼、人子於其日亦如是、
      verse: 24
    - text: 但必先受諸苦、爲斯世所棄、
      verse: 25
    - text: 人子之時、如挪亞之時、
      verse: 26
    - text: 人食飲嫁娶、迨挪亞入方舟之日、洪水至而滅衆、
      verse: 27
    - text: 又如羅得之時、人食飲貿易、樹藝建造、
      verse: 28
    - text: 迨羅得出所多瑪之日、自天雨火與硫而滅衆、
      verse: 29
    - text: 人子顯著之日亦如是、
      verse: 30
    - text: 是日也、乘屋者、其具在室、勿下取之、在田者、亦勿歸、
      verse: 31
    - text: 當憶羅得之妻、
      verse: 32
    - text: 凡欲救其生者、必喪之、喪其生者、必存之、
      verse: 33
    - text: 我語汝、是夜二人同榻、取一遺一、
      verse: 34
    - text: 二婦同磨、取一遺一、
      verse: 35
    - text: 衆問曰、主歟、何處有此、曰、屍之所在、鷙鳥集焉、
      verse: 36
    - text: ''
      verse: 37
  - chapter: 18
    verses:
    - text: 耶穌又設喻語衆、當恆祈不倦、
      verse: 1
    - text: 曰、邑有士師、不畏上帝、不禮世人、
      verse: 2
    - text: 其邑有嫠、屢就之曰、有仇我者、祈伸我寃、
      verse: 3
    - text: 久而不許、後自思云、我雖不畏上帝、不重世人、
      verse: 4
    - text: 但此嫠凟我、必伸其寃、免其恆來擾我、
      verse: 5
    - text: 主曰、聽此不義之士師所言、
      verse: 6
    - text: 上帝選民晝夜呼籲、雖久忍之、豈不伸其寃乎、
      verse: 7
    - text: 我語汝、必速伸之矣、雖然、人子至時、將見有信於世者乎、○
      verse: 8
    - text: 有自恃爲義、而輕視他人者、耶穌設喻謂之曰、
      verse: 9
    - text: 二人登殿祈禱、一爲法利賽人、一爲稅吏、
      verse: 10
    - text: 法利賽人立而自禱曰、上帝歟、我謝爾、以我不似他人強索、不義、淫亂、亦不似此稅吏、
      verse: 11
    - text: 我七日禁食者二、而以所得者十輸其一、
      verse: 12
    - text: 稅吏遠立、不敢舉目仰天、第拊膺曰、上帝歟、憐我罪人也、
      verse: 13
    - text: 我語汝、此人歸、較彼得稱爲義、蓋自高者、將卑之、自卑者、將高之也、○
      verse: 14
    - text: 有攜孩提就耶穌者、欲其捫之、門徒見而責之、
      verse: 15
    - text: 耶穌呼之來、曰、容孩提就我、勿禁之、蓋屬上帝國者、乃如是人也、
      verse: 16
    - text: 我誠語汝、凡承上帝國、而不如孩提者、斷不得入也、○
      verse: 17
    - text: 有宰問之曰、善哉夫子、我將何爲、以承永生、
      verse: 18
    - text: 耶穌曰、何善我乎、善者惟一、上帝而已、
      verse: 19
    - text: 夫諸誡爾所識也、毋淫、毋殺、毋竊、毋妄證、敬爾父母、
      verse: 20
    - text: 對曰、凡此、我自幼悉守之矣、
      verse: 21
    - text: 耶穌聞此、語之曰、爾猶缺一、悉鬻所有以濟貧、則將有財於天、且來從我、
      verse: 22
    - text: 其人聞之、憂甚、巨富故也、
      verse: 23
    - text: 耶穌見之曰、有財者入上帝國、難矣哉、
      verse: 24
    - text: 駝穿鍼孔、較富者入上帝國猶易也、
      verse: 25
    - text: 聞者曰、然則誰能得救乎、
      verse: 26
    - text: 曰、人所不能者、上帝能之也、
      verse: 27
    - text: 彼得曰、我儕已舍所有從爾矣、
      verse: 28
    - text: 曰、我誠語汝、未有爲上帝國、舍屋宇、父母、兄弟、妻子、
      verse: 29
    - text: 而今世不獲倍蓰、來世不獲永生者也、○
      verse: 30
    - text: 耶穌攜十二徒、謂之曰、我儕上耶路撒冷、先知所載指人子者、將悉應矣、
      verse: 31
    - text: 蓋將見付於異邦人、受戲侮凌辱之、唾之、
      verse: 32
    - text: 又鞭之、殺之、三日復起、
      verse: 33
    - text: 門徒一無所悟、蓋斯言隱祕、而彼不識所謂諸事也、○
      verse: 34
    - text: 近耶利哥時、有瞽者坐乞路旁、
      verse: 35
    - text: 聞衆過、問其故、
      verse: 36
    - text: 或告之曰、拿撒勒人耶穌過此也、
      verse: 37
    - text: 瞽者呼曰、大衞之裔耶穌、矜恤我、
      verse: 38
    - text: 前行者斥之使默、彼愈呼曰、大衞之裔、矜恤我、
      verse: 39
    - text: 耶穌止、命攜之來、旣近、則問之曰、
      verse: 40
    - text: 欲我何爲、曰、主、俾我得見、
      verse: 41
    - text: 耶穌曰、可見也、爾信救爾矣、
      verse: 42
    - text: 彼卽得見、從耶穌、歸榮上帝、衆見之、亦頌讚上帝、
      verse: 43
  - chapter: 19
    verses:
    - text: 耶穌入耶利哥、經行時、
      verse: 1
    - text: 有撒該者、爲稅吏長而富、
      verse: 2
    - text: 欲識耶穌爲誰、以人衆而不得見、身短故也、
      verse: 3
    - text: 遂趨前升桑、以其必過此也、
      verse: 4
    - text: 耶穌至、仰視之、曰、撒該速下、今日我將主爾家、
      verse: 5
    - text: 遂亟下、喜接之、
      verse: 6
    - text: 衆見之、訾議曰、彼往寓罪人之家矣、
      verse: 7
    - text: 撒該立而謂主曰、主歟、我以所有之半濟貧、若誣詐人者、則四倍償之、
      verse: 8
    - text: 耶穌曰、今日拯救臨此家矣、以其亦爲亞伯拉罕之裔也、
      verse: 9
    - text: 蓋人子至、爲尋救亡失之人耳、○
      verse: 10
    - text: 衆聞此言時、耶穌因近耶路撒冷、且衆意上帝國將卽顯著、遂復設喻、
      verse: 11
    - text: 曰、有貴胄往遠地、欲受國而返、
      verse: 12
    - text: 召其僕十人、予金十斤、謂之曰、貿易以待我來、
      verse: 13
    - text: 其民憾之、遣使於其後曰、我儕不欲斯人君我也、
      verse: 14
    - text: 貴胄受國而返、命召予金之僕、欲知其獲利幾何、
      verse: 15
    - text: 其一至曰、主之一斤、已獲十斤矣、
      verse: 16
    - text: 曰、俞、善僕也、爾於小者旣忠、可宰十邑也、
      verse: 17
    - text: 其次至曰、主之一斤、已獲五斤矣、
      verse: 18
    - text: 曰、爾亦可宰五邑也、
      verse: 19
    - text: 又其次至曰、主之一斤在此、我藏之於巾、
      verse: 20
    - text: 蓋我畏爾嚴人也、未置者取之、未播者穫之、
      verse: 21
    - text: 主謂之曰、惡哉僕乎、我卽由爾口而判爾、爾旣知我嚴、未置而取、未播而穫、
      verse: 22
    - text: 盍以我金置肆、我來時、可以取之而獲其利、
      verse: 23
    - text: 遂命左右曰、奪其一斤、以予有十斤者、
      verse: 24
    - text: 衆曰、主、彼已有十斤矣、
      verse: 25
    - text: 曰、我語汝、凡有者、將予之、無者、並其所有、亦將奪之、
      verse: 26
    - text: 至於我敵、不欲我君之者、曳之來、誅於我前、○
      verse: 27
    - text: 耶穌言竟、前行、上耶路撒冷、○
      verse: 28
    - text: 旣近伯法其、與伯大尼、於橄欖山遣門徒二人、
      verse: 29
    - text: 曰、爾往前村、至則見小驢縶焉、從無乘之者、解而牽之來、
      verse: 30
    - text: 倘有問爾解之何爲、則曰主需之、
      verse: 31
    - text: 使者往、果如所言、
      verse: 32
    - text: 解小驢時、其主詰之曰、解驢何爲、
      verse: 33
    - text: 曰、主需之、
      verse: 34
    - text: 遂牽就耶穌、置己衣於其上、扶耶穌乘之、
      verse: 35
    - text: 行時、衆以衣布於路、
      verse: 36
    - text: 旣近耶路撒冷、將下橄欖山、衆門徒因所見諸異能而喜、大聲讚美上帝、
      verse: 37
    - text: 曰、奉主名而來之王、宜頌也、在天和平、在至上者光榮、
      verse: 38
    - text: 衆中有法利賽數人、謂耶穌曰、夫子、當責爾徒、
      verse: 39
    - text: 曰、我語汝、此輩若緘默、諸石將呼矣、○
      verse: 40
    - text: 旣近、見城、則爲之哭、
      verse: 41
    - text: 曰、爾於是日、若知關乎平安之事則幸、但今隱於爾目矣、
      verse: 42
    - text: 蓋日將至、爾敵必築壘環爾、四面困爾、
      verse: 43
    - text: 且擲爾及爾中子女於地、不遺一石於石上、以爾不知眷顧爾之日也、○
      verse: 44
    - text: 入殿、逐其貿易者、
      verse: 45
    - text: 謂之曰、記有之、我室必爲祈禱室、而爾曹以爲盜巢也、○
      verse: 46
    - text: 耶穌每日在殿訓誨、祭司諸長、士子、與民間尊長、尋機滅之、
      verse: 47
    - text: 但未得所爲、因民皆傾聽之也、
      verse: 48
  - chapter: 20
    verses:
    - text: 一日、耶穌在殿訓民、宣福音時、祭司諸長、士子、長老、就之曰、
      verse: 1
    - text: 試告我、爾以何權行是、賜爾此權者誰耶、
      verse: 2
    - text: 曰、我亦一言問爾、爾其告我、
      verse: 3
    - text: 約翰之洗、自天乎、自人乎、
      verse: 4
    - text: 其人竊議曰、若云自天、彼必曰曷不信之、
      verse: 5
    - text: 若云自人、衆民必以石擊我、蓋民信約翰爲先知也、
      verse: 6
    - text: 遂對曰、不知奚自、
      verse: 7
    - text: 耶穌曰、我亦不告爾以何權行是矣、○
      verse: 8
    - text: 乃設喻語衆曰、有植葡萄園者、租與農夫、而往異地久之、
      verse: 9
    - text: 屆期、遣一僕就農夫、令納園中之果、農夫扑之、使之徒返、
      verse: 10
    - text: 再遣他僕、亦扑之、且辱之、使之徒返、
      verse: 11
    - text: 三遣其僕、農夫又傷而逐之、
      verse: 12
    - text: 園主曰、我將如之何、必遣我愛子、庶或敬之矣、
      verse: 13
    - text: 農夫見之、相議曰、此其嗣子、我且殺之、俟業歸我、
      verse: 14
    - text: 遂逐於園外殺焉、園主將何以處之乎、
      verse: 15
    - text: 必至滅此農夫、以園付他人焉、聞者曰、毋然、
      verse: 16
    - text: 耶穌目之曰、經云、工師所棄之石、成爲屋隅首石、何謂也、
      verse: 17
    - text: 凡墮此石上者、身必碎、此石墮其上者、散若塵、○
      verse: 18
    - text: 時、士子與祭司諸長、知此喻指己、欲執之、而懼民、
      verse: 19
    - text: 乃窺伺之、遣偵者佯爲義人、欲執其言、付於方伯權下治之、
      verse: 20
    - text: 遂問曰、夫子、我知爾所言所誨皆正、不以貌取人、誠以上帝之道誨人也、
      verse: 21
    - text: 我儕納稅於該撒宜否、
      verse: 22
    - text: 耶穌知其詐、曰、
      verse: 23
    - text: 以一錢示我、是像與號爲誰、曰、該撒、
      verse: 24
    - text: 曰、然則以該撒之物納該撒、以上帝之物納上帝矣、
      verse: 25
    - text: 偵者當民前、無由執其言、且奇其應對、而緘默焉、○
      verse: 26
    - text: 有撒都該人、卽言無復起者、就而問曰、
      verse: 27
    - text: 夫子、摩西書於我云、若人兄死、遺妻而無子、其弟當納其妻、生子以嗣兄、
      verse: 28
    - text: 有兄弟七人、長者娶妻、無子而死、
      verse: 29
    - text: 其二其三納之、
      verse: 30
    - text: 至其七、亦然、皆無子而死、
      verse: 31
    - text: 厥後婦亦死、
      verse: 32
    - text: 至復起時、將爲誰之妻乎、蓋七人皆納之矣、
      verse: 33
    - text: 耶穌曰、斯世之人、有娶有嫁、
      verse: 34
    - text: 惟堪得彼世、及自死復起者、則不娶不嫁、
      verse: 35
    - text: 亦不能復死、以其等於天使、旣爲復起之子、乃上帝之子也、
      verse: 36
    - text: 論死者復起、摩西棘叢篇詳之矣、其稱主爲亞伯拉罕之上帝、以撒之上帝、雅各之上帝、
      verse: 37
    - text: 是上帝非死者之上帝、乃生者之上帝、因皆爲上帝而生也、
      verse: 38
    - text: 有士子數人曰、夫子所言善矣、
      verse: 39
    - text: 蓋不敢復問之也、○
      verse: 40
    - text: 耶穌謂衆曰、人何言基督爲大衞之裔乎、
      verse: 41
    - text: 蓋詩篇中大衞自言、主謂我主云、坐我右、
      verse: 42
    - text: 俟我使爾敵爲爾足几、
      verse: 43
    - text: 夫大衞旣稱之爲主、則基督如何爲大衞之裔乎、○
      verse: 44
    - text: 衆民聽時、耶穌語其徒曰、
      verse: 45
    - text: 謹防士子、好衣長服而遊、受祝於市、會堂高座、筵間首位、
      verse: 46
    - text: 乃吞嫠婦家資、佯爲長祈、其受刑必尤重也、
      verse: 47
  - chapter: 21
    verses:
    - text: 耶穌舉目、見諸富者、以所捐者輸庫、
      verse: 1
    - text: 又見一貧嫠、輸小錢二、
      verse: 2
    - text: 則曰、我誠語汝、此貧嫠所輸者、較衆尤多、
      verse: 3
    - text: 蓋衆由其羨餘、此則由其不足、亦盡輸之、卽其所以養生者也、○
      verse: 4
    - text: 或論殿以美石、及所獻之珍物爲飾、
      verse: 5
    - text: 耶穌曰、爾曹所見諸物、日將至、無一石遺於石上、而弗圮也、
      verse: 6
    - text: 衆問曰、夫子、何時有此、斯事將應之時、有何兆乎、
      verse: 7
    - text: 曰、愼毋受惑、蓋將多有冒我名而來者云、我基督也、又云、期已近矣、爾勿從之、
      verse: 8
    - text: 爾聞戰與亂、勿驚惶、蓋斯事必先有、惟盡期未卽至耳、○
      verse: 9
    - text: 又謂之曰、民將攻民、國將攻國、
      verse: 10
    - text: 地將大震、隨在饑疫、自天有可畏之象、與至大之兆、
      verse: 11
    - text: 未有此諸事之先、人將執爾、窘爾、付爾於會堂、下爾於囹圄、且爲我名、曳爾至君王方伯前、
      verse: 12
    - text: 斯將反爲爾證也、
      verse: 13
    - text: 故宜定爾心、毋先慮何以訴、
      verse: 14
    - text: 蓋我將賜爾才辯智慧、爾諸仇不能抵拒辨駁也、
      verse: 15
    - text: 爾將爲父母兄弟親戚朋友所付、爾中且有見殺者、
      verse: 16
    - text: 爾爲我名、將見憾於衆、
      verse: 17
    - text: 然爾之一髮、亦不喪也、
      verse: 18
    - text: 爾之生、將於恆忍得之、○
      verse: 19
    - text: 爾見耶路撒冷爲軍所圍、則知其荒墟近矣、
      verse: 20
    - text: 時、在猶太者、宜遁於山、在邑者宜出、在田者勿入、
      verse: 21
    - text: 蓋此乃報復之日、致所載者皆應也、
      verse: 22
    - text: 是日也、妊婦乳婦禍矣、蓋其地必有大災、怒及斯民、
      verse: 23
    - text: 彼將仆於鋒刃、虜於諸國、耶路撒冷爲異邦蹂躪、迨異邦之期滿焉、
      verse: 24
    - text: 日月星辰將有異兆、在地諸國困苦顚連、海波漰湃故也、
      verse: 25
    - text: 人因危懼、並虞將臨於世之事而昏絕、天象震動故也、
      verse: 26
    - text: 其時、將見人子以大權大榮、乘雲而來、
      verse: 27
    - text: 甫有斯事、爾宜興起翹首、蓋爾之贖近矣、○
      verse: 28
    - text: 又設喻謂之曰、試觀無花果與諸樹、
      verse: 29
    - text: 方其萌芽、爾見之、則知夏近矣、
      verse: 30
    - text: 如是、爾見斯事至、則知上帝國近矣、
      verse: 31
    - text: 我誠語汝、此代未逝、斯事皆成、
      verse: 32
    - text: 天地必廢、我言不廢、○
      verse: 33
    - text: 爾當自愼、勿以饜飲沈湎、世之憧擾累爾心、免其日如機檻、突然臨爾、
      verse: 34
    - text: 蓋此日必臨於全地之居人、
      verse: 35
    - text: 爾惟隨時儆醒祈求、俾爾得避此將來之事、而立於人子前、○
      verse: 36
    - text: 耶穌日則在殿訓誨、夜出、至橄欖山宿焉、
      verse: 37
    - text: 庶民黎明就於殿以聽之、
      verse: 38
  - chapter: 22
    verses:
    - text: 除酵節伊邇、亦名逾越節、
      verse: 1
    - text: 祭司諸長與士子、謀何以殺耶穌、畏民故也、○
      verse: 2
    - text: 撒但入於猶大、稱以色加畧者、十二徒之一也、
      verse: 3
    - text: 詣祭司諸長及殿司、相議如何以耶穌付之、
      verse: 4
    - text: 衆喜、約予之金、
      verse: 5
    - text: 猶大允諾、乃尋機於衆不在時付之、○
      verse: 6
    - text: 除酵日至、當宰逾越羔時也、
      verse: 7
    - text: 耶穌遣彼得約翰曰、爾往備逾越節筵、我儕食焉、
      verse: 8
    - text: 曰、欲我何處備之、
      verse: 9
    - text: 曰、入邑將有挈水甁者遇爾、可從之入室、
      verse: 10
    - text: 告其家主曰、師云客舍安在、將偕門徒食逾越節筵於彼、
      verse: 11
    - text: 彼將以陳設之大樓示爾、在彼備之可也、
      verse: 12
    - text: 門徒往、果如所言、遂備節筵、○
      verse: 13
    - text: 屆時、耶穌席坐、使徒偕之、
      verse: 14
    - text: 耶穌曰、我深願於受害之先、偕爾食此節筵也、
      verse: 15
    - text: 蓋我語汝、我不復食之、迨其事應於上帝國焉、
      verse: 16
    - text: 遂接杯祝謝、曰、取此分於爾衆、
      verse: 17
    - text: 我語汝、今而後、我不飲葡萄樹所產者、迨上帝國臨焉、
      verse: 18
    - text: 又取餅祝謝、擘而予之、曰、斯乃我身、爲爾捐者、爾其行此以憶我、
      verse: 19
    - text: 餐後、取杯亦然、曰、此杯乃新約、以我血爲爾流者也、
      verse: 20
    - text: 試觀賣我者、其手偕我在席也、
      verse: 21
    - text: 人子固如所定者而逝、惟賣之者其人禍矣、
      verse: 22
    - text: 衆互問誰將爲此、○
      verse: 23
    - text: 門徒互爭其中孰大、
      verse: 24
    - text: 耶穌謂之曰、異邦之君主其治、秉權者稱爲恩主、
      verse: 25
    - text: 爾則不然、爾中爲大者、當若少、爲首者、當若役、
      verse: 26
    - text: 孰爲大、席坐者乎、役事者乎、非席坐者大乎、然我在爾中、如役事者也、
      verse: 27
    - text: 爾曹恆偕我於諸試中、
      verse: 28
    - text: 我以國封爾、如我父封我然、
      verse: 29
    - text: 俾爾在我國、飲食於我席、爾亦將居於位、鞫以色列十二支焉、
      verse: 30
    - text: 西門、西門、撒但嘗索爾曹、欲簸爾若麥、
      verse: 31
    - text: 然我已爲爾祈、使爾之信無闕、迨爾反正後、堅爾兄弟也、
      verse: 32
    - text: 曰、主、我已備偕爾入獄蹈死矣、
      verse: 33
    - text: 曰、彼得、我語汝、今日鷄尚未鳴、爾將三言不識我也、○
      verse: 34
    - text: 乃謂門徒曰、我遣爾時、無囊、無袋、無履、爾有所缺乎、曰、無、
      verse: 35
    - text: 曰、今有囊者攜之、袋亦然、無刀者、賣衣買刀、
      verse: 36
    - text: 我語汝、經所記、人視之爲罪犯中人、必應於我、蓋所關於我者將終也、
      verse: 37
    - text: 門徒曰、主、有二刀於此、曰、足矣、○
      verse: 38
    - text: 耶穌出、依然往橄欖山、其徒從之、
      verse: 39
    - text: 至其處、謂之曰、爾其祈禱、免入於試、
      verse: 40
    - text: 遂離之、約投石之遠、屈膝祈禱、
      verse: 41
    - text: 曰、父歟、若欲之、則將此杯去我、然非我旨、惟爾旨是成、
      verse: 42
    - text: 有使者自天而見、壯之、
      verse: 43
    - text: 耶穌傷痛、祈禱愈切、汗如滴血落地、
      verse: 44
    - text: 禱畢、起就門徒、見其因憂而寐、
      verse: 45
    - text: 謂之曰、何寢乎、起而禱、免入於試、○
      verse: 46
    - text: 言時、衆至、十二徒之一猶大者、先衆而前、就耶穌、欲吻接之、
      verse: 47
    - text: 耶穌語之曰、猶大、爾以接吻賣人子乎、
      verse: 48
    - text: 左右見事將及、則曰、主、我儕以刀擊之可乎、
      verse: 49
    - text: 其中一人擊大祭司之僕、削其右耳、
      verse: 50
    - text: 耶穌曰、旣至此、姑容之、遂捫其耳而醫之、
      verse: 51
    - text: 乃謂來攻之祭司諸長、殿司、長老曰、爾來以刃與梃、若捕盜乎、
      verse: 52
    - text: 我日偕爾在殿、爾未伸手攻我、但今乃爾曹之時、幽暗之權矣、○
      verse: 53
    - text: 衆執耶穌、曳至大祭司宅、彼得遙從之、
      verse: 54
    - text: 衆於院中、燃火同坐、彼得亦坐其間、
      verse: 55
    - text: 有婢見彼得向火而坐、注視之曰、此人亦偕之、
      verse: 56
    - text: 彼得不承、曰、女乎、我不識之、
      verse: 57
    - text: 有頃、又一人見之、曰、爾亦其黨、彼得曰、人乎、非也、
      verse: 58
    - text: 逾半時、復有一人力言曰、此人實偕之、蓋加利利人也、
      verse: 59
    - text: 彼得曰、人乎、我不識爾云何也、言時、鷄卽鳴、
      verse: 60
    - text: 主回顧彼得、彼得憶主所言、曰、鷄鳴之先、爾將三言不識我、
      verse: 61
    - text: 遂出而痛哭、○
      verse: 62
    - text: 執耶穌者、戲而扑之、
      verse: 63
    - text: 掩其目、問曰、試言擊爾者誰、
      verse: 64
    - text: 又以多端謗讟之、
      verse: 65
    - text: 及旦、民之長老、祭司諸長、士子咸集、曳耶穌至公會、
      verse: 66
    - text: 曰、爾若基督、其告我、曰、我若告爾、爾必不信、
      verse: 67
    - text: 詰爾、爾亦不應、
      verse: 68
    - text: 今而後、人子將坐於大權上帝之右矣、
      verse: 69
    - text: 僉曰、然則爾爲上帝子乎、曰、爾言是也、
      verse: 70
    - text: 衆曰、尚須何證、我儕由其口親聞之矣、
      verse: 71
  - chapter: 23
    verses:
    - text: 衆皆起、解耶穌至彼拉多前、
      verse: 1
    - text: 訟之曰、我見此人、誘惑我邦、禁納稅於該撒、自稱爲基督爲王也、
      verse: 2
    - text: 彼拉多問之曰、爾乃猶太人王乎、曰、爾言之矣、
      verse: 3
    - text: 彼拉多謂祭司諸長與衆曰、我不見此人有何辜、
      verse: 4
    - text: 衆益奮曰、彼搖動庶民、訓誨徧猶太、始自加利利、以至於此、
      verse: 5
    - text: 彼拉多聞之、問其爲加利利人乎、
      verse: 6
    - text: 旣知其隸希律治下、則遣詣之、時、希律亦在耶路撒冷、○
      verse: 7
    - text: 希律見耶穌甚喜、蓋聞其事、久欲見之、且冀觀其異蹟、
      verse: 8
    - text: 以多言問之、而耶穌一無所答、
      verse: 9
    - text: 祭司諸長與士子、立而訟之甚切、
      verse: 10
    - text: 希律與其士卒輕藐戲侮之、衣以彩服、復遣詣彼拉多、
      verse: 11
    - text: 彼拉多與希律素相仇、是日遂相友矣、○
      verse: 12
    - text: 彼拉多召集祭司諸長、有司、庶民、
      verse: 13
    - text: 謂之曰、爾解此人至我、一若誘惑民者、我依爾所訟之事、於爾前鞫之、未見其有何辜、
      verse: 14
    - text: 希律亦然、蓋彼復遣之至我、可知其所行、未有當死者、
      verse: 15
    - text: 我將笞而釋之、
      verse: 16
    - text: 我將笞而釋之、
      verse: 17
    - text: 衆皆呼曰、去此人、爲我釋巴拉巴、
      verse: 18
    - text: 夫巴拉巴、乃邑中作亂殺人、而下獄者、
      verse: 19
    - text: 彼拉多欲釋耶穌、
      verse: 20
    - text: 復語衆、衆呼曰、釘之十架、釘之十架、
      verse: 21
    - text: 彼拉多三語衆曰、彼行何惡耶、我未見其有當死之辜、故將笞而釋之、
      verse: 22
    - text: 衆大聲切求釘之十架、而其聲勝矣、
      verse: 23
    - text: 彼拉多遂擬如其所求而行、
      verse: 24
    - text: 釋作亂殺人而下獄者、乃付耶穌於衆、以徇其意、○
      verse: 25
    - text: 曳耶穌去時、有古利奈人西門、來自田間、衆執之、以十架置其身、使負之、從耶穌後、○
      verse: 26
    - text: 民衆隨之、又有多婦擗而哀之、
      verse: 27
    - text: 耶穌回顧之曰、耶路撒冷之女乎、毋爲我哭、當爲己及子女哭、
      verse: 28
    - text: 蓋日將至、人必曰、未妊者、未產者、未哺乳者福矣、
      verse: 29
    - text: 其時、人將謂山曰壓我、謂陵曰掩我、
      verse: 30
    - text: 蓋木之青者猶如此、枯者將若何、
      verse: 31
    - text: 又曳二犯、將與耶穌同殺之、○
      verse: 32
    - text: 至一處、名髑髏、釘之十架、又釘二犯、一右一左、
      verse: 33
    - text: 耶穌曰、父歟、赦之、蓋彼不知其所爲也、士卒鬮分其衣、
      verse: 34
    - text: 民立而觀、有司亦哂之曰、彼救他人、若爲上帝所選之基督、可自救也、
      verse: 35
    - text: 士卒亦戲之、就而予之醯、
      verse: 36
    - text: 曰、爾若猶太人王、可自救也、
      verse: 37
    - text: 其上有標、書曰、猶太人王、○
      verse: 38
    - text: 同懸之犯、一謗之曰、爾非基督乎、救己及我儕也、
      verse: 39
    - text: 一斥之曰、爾同服鞫、猶不畏上帝乎、
      verse: 40
    - text: 我儕宜也、蓋我所受、稱我所行、惟斯人所行、無不韙也、
      verse: 41
    - text: 又曰、耶穌、爾於爾國而來時、其憶我、
      verse: 42
    - text: 耶穌曰、我誠語汝、今日爾將偕我在樂園矣、○
      verse: 43
    - text: 時約午正、徧地晦冥、至申初、
      verse: 44
    - text: 日無光、殿幔中裂、
      verse: 45
    - text: 耶穌大聲呼曰、父歟、我靈託爾手矣、言畢氣遂絕、
      verse: 46
    - text: 百夫長見之、歸榮上帝曰、是誠義人也、
      verse: 47
    - text: 聚觀之衆、歷見諸事、皆拊膺而返、
      verse: 48
    - text: 其相識者、及自加利利相隨之婦、皆遠立而觀斯事、○
      verse: 49
    - text: 有約瑟者、議士也、爲人善且義、
      verse: 50
    - text: 不與斯謀斯事、隸猶太之亞利馬太邑、素慕上帝國者也、
      verse: 51
    - text: 詣彼拉多、求耶穌屍、
      verse: 52
    - text: 取之下、裹以枲布、置於石鑿之墓、從未葬人者、
      verse: 53
    - text: 時乃備節之期、安息日伊邇、
      verse: 54
    - text: 自加利利偕來之婦隨之、觀其墓、及如何葬其屍、
      verse: 55
    - text: 歸備香品香膏、當安息日、遵誡而安息焉、
      verse: 56
  - chapter: 24
    verses:
    - text: 七日之首日昧爽、諸婦攜所備之香品至墓、
      verse: 1
    - text: 見石已自墓輾離、
      verse: 2
    - text: 遂入、不見主耶穌之屍、
      verse: 3
    - text: 躊躇間、見二人旁立、衣服爗爗、
      verse: 4
    - text: 婦驚、伏於地、二人謂之曰、胡爲於死者中尋生者乎、
      verse: 5
    - text: 彼已起、不在此矣、當憶彼在加利利時、曾語爾云、
      verse: 6
    - text: 人子必付於罪人手、釘諸十架、三日復起、
      verse: 7
    - text: 婦遂憶其言、
      verse: 8
    - text: 自墓歸、悉告十一徒、及諸同人、
      verse: 9
    - text: 告使徒者、乃抹大拉之馬利亞、雅各之母馬利亞、及約亞拿、又有他婦偕焉、
      verse: 10
    - text: 使徒以爲虛誕而弗信、
      verse: 11
    - text: 彼得起而趨墓、俯視其內、惟枲布而已、奇異而歸、○
      verse: 12
    - text: 是日門徒二人、往一村、名以馬忤斯、去耶路撒冷約二十五里、
      verse: 13
    - text: 互論所遇之事、
      verse: 14
    - text: 談論間、耶穌近而偕行、
      verse: 15
    - text: 二人目迷、不識之、
      verse: 16
    - text: 耶穌謂之曰、爾行時、互論者何耶、二人止步、有憂色、
      verse: 17
    - text: 其一名革流巴對曰、爾豈獨旅於耶路撒冷、不知近日所遇之事乎、
      verse: 18
    - text: 曰、何事、曰、拿撒勒人耶穌之事也、彼乃先知、在上帝及衆民前、言與行皆有大能、
      verse: 19
    - text: 而祭司諸長與我有司付之、擬以死、釘之十架、
      verse: 20
    - text: 惟我儕素望其爲將贖以色列者、然此事之成、今已三日矣、
      verse: 21
    - text: 惟我中數婦、使我駭異、彼黎明在墓、
      verse: 22
    - text: 不見其屍、來告云、已見天使顯見、言其生矣、
      verse: 23
    - text: 我中數人適墓、果如其言、惟不見耶穌、
      verse: 24
    - text: 耶穌曰、噫、無知者乎、諸先知所言、爾心何信之遲耶、
      verse: 25
    - text: 基督受斯苦、而獲其榮、不亦宜乎、
      verse: 26
    - text: 於是自摩西始、並諸先知、凡經中所指己者、悉爲之詳解焉、
      verse: 27
    - text: 將近所往之村、耶穌若將前行者、
      verse: 28
    - text: 二人強之曰、與我偕居、蓋時將暮、日已昃矣、遂入而偕居焉、
      verse: 29
    - text: 同席時、耶穌取餅祝謝、擘而予之、
      verse: 30
    - text: 二人目啟、乃識之、忽不見、
      verse: 31
    - text: 相語曰、途間彼與我言、且釋經時、我心豈不熱乎、
      verse: 32
    - text: 卽起、歸耶路撒冷、見十一使徒與同人聚而言曰、
      verse: 33
    - text: 主果復起、見於西門矣、
      verse: 34
    - text: 二人乃述途中所遇、及擘餅識耶穌之事、○
      verse: 35
    - text: 言時、耶穌立於其中、曰、爾曹平安、
      verse: 36
    - text: 門徒驚懼、意所見者魂也、
      verse: 37
    - text: 耶穌曰、爾何驚擾、心中起思議乎、
      verse: 38
    - text: 視我手足、卽我也、試捫且視、魂無骨肉、爾視我則有之、
      verse: 39
    - text: 言此、遂以手足示之、
      verse: 40
    - text: 門徒以喜故、而猶未信、且奇之、耶穌語之曰、於此有食物否、
      verse: 41
    - text: 乃予之炙魚一片、
      verse: 42
    - text: 耶穌取之、食於其前、○
      verse: 43
    - text: 謂之曰、此乃我素偕爾時、所語爾者云、凡摩西律、先知書、及詩篇所載指我者、悉必應也、
      verse: 44
    - text: 遂啟其聰、使悟諸經、
      verse: 45
    - text: 曰、記有之、基督當受難、三日自死復起、
      verse: 46
    - text: 且以其名、傳改悔及赦罪之道於萬邦、自耶路撒冷始焉、
      verse: 47
    - text: 爾曹爲斯事之證者、
      verse: 48
    - text: 我遣我父所許者臨爾、爾其居於聖邑、迨自上之能錫爾、
      verse: 49
    - text: 遂引之出、至伯大尼、舉手祝之、
      verse: 50
    - text: 祝時、別衆、見升於天、
      verse: 51
    - text: 衆拜之、喜甚、而歸耶路撒冷、
      verse: 52
    - text: 常在殿祝頌上帝焉、
      verse: 53
  name: Luke
- chapters:
  - chapter: 1
    verses:
    - text: 元始有道、道偕上帝、道卽上帝也、
      verse: 1
    - text: 是道元始與上帝偕也、
      verse: 2
    - text: 萬有由之而造、凡受造者、無不由之而造焉、
      verse: 3
    - text: 生在其中、生者人之光也、
      verse: 4
    - text: 光燭於暗、而暗弗識之、
      verse: 5
    - text: 有上帝所遣者、名曰約翰、
      verse: 6
    - text: 彼來作證、卽爲光作證、俾衆由之而信、
      verse: 7
    - text: 斯人非光、特爲光作證耳、
      verse: 8
    - text: 是乃眞光、普照凡入世之人、
      verse: 9
    - text: 其在世也、世由之而造、而世弗識之、
      verse: 10
    - text: 其至己所屬、而屬己者弗受也、
      verse: 11
    - text: 凡受之者、卽信其名者、則賜之權、爲上帝子、
      verse: 12
    - text: 其生也、非由血氣、非由情欲、非由人意、乃由上帝也、
      verse: 13
    - text: 夫道成人身、寓我儕中、充乎恩寵眞理、我儕見其榮、如天父獨生子之榮焉、
      verse: 14
    - text: 約翰爲之證、呼曰、我言後我來者、乃爲我先、以其先我而在、卽斯人也、
      verse: 15
    - text: 由其所充者、我儕皆有所受、卽恩之有加無已矣、
      verse: 16
    - text: 夫律由摩西而授、恩寵眞理、則由耶穌基督而來、
      verse: 17
    - text: 從未有見上帝者、惟在父懷之獨生子表彰之、○
      verse: 18
    - text: 約翰之證如左、猶太人自耶路撒冷遣祭司及利未人、問之曰、爾誰也、
      verse: 19
    - text: 約翰承而不諱、曰、我非基督、
      verse: 20
    - text: 曰、然則爾爲以利亞乎、曰、非也、爾爲彼先知乎、曰、否、
      verse: 21
    - text: 曰、爾爲誰、俾我可復遣我者、爾自謂何如也、
      verse: 22
    - text: 曰、我乃呼於野者之聲云、直主之路、如先知以賽亞所言也、
      verse: 23
    - text: 其人乃法利賽人所遣、
      verse: 24
    - text: 復問之曰、爾非基督、非以利亞、非彼先知、胡爲施洗耶、
      verse: 25
    - text: 約翰曰、我以水施洗耳、有立於爾中、爾弗識者、
      verse: 26
    - text: 卽後我而來、我解其履帶、亦弗堪焉、
      verse: 27
    - text: 斯事行於約但外、伯大尼地、卽約翰施洗處也、○
      verse: 28
    - text: 翌日、約翰見耶穌來、則曰、觀上帝之羔、乃負世之罪者、
      verse: 29
    - text: 此卽我所言、後我來者乃爲我先、以其先我而在也、
      verse: 30
    - text: 我素弗識之、但爲使之顯於以色列、故來以水施洗耳、
      verse: 31
    - text: 約翰又證之曰、我曾見聖神如鴿、自天而降、止於其上、
      verse: 32
    - text: 我素弗識之、惟遣我以水施洗者、語我曰、爾見聖神降而止其上者、卽以聖神施洗者也、
      verse: 33
    - text: 我見之、而證其爲上帝子也、○
      verse: 34
    - text: 又翌日、約翰偕二徒立、
      verse: 35
    - text: 見耶穌遊行、則曰、觀上帝之羔、
      verse: 36
    - text: 二徒聞其言、遂從耶穌、
      verse: 37
    - text: 耶穌回顧、見其從己、曰、爾何求、對曰、拉比何居、拉比、譯卽夫子也、
      verse: 38
    - text: 曰、來則見之、遂往觀焉、是日與之同居、時約申正矣、
      verse: 39
    - text: 聞約翰言、而從耶穌者、其一乃西門彼得之弟安得烈、
      verse: 40
    - text: 彼先遇其兄西門曰、我儕已遇彌賽亞、譯卽基督、
      verse: 41
    - text: 遂引之就耶穌、耶穌顧之曰、爾乃約翰子西門、將稱磯法、譯卽彼得、
      verse: 42
    - text: 翌日、耶穌欲往加利利、遇腓力、謂之曰、從我、
      verse: 43
    - text: 腓力者、伯賽大人也、與安得烈彼得同邑、
      verse: 44
    - text: 腓力遇拿但業曰、摩西律及先知所載者、我儕已遇之、卽約瑟之子、拿撒勒人耶穌也、
      verse: 45
    - text: 拿但業曰、善者能出自拿撒勒乎、腓力曰、來觀之、
      verse: 46
    - text: 耶穌見拿但業至、指之曰、是誠以色列人、無詭譎者、
      verse: 47
    - text: 拿但業曰、何由知我乎、曰、腓力未呼爾、爾在無花果樹下、我已見之矣、
      verse: 48
    - text: 拿但業曰、夫子、爾乃上帝子、以色列王也、
      verse: 49
    - text: 耶穌曰、因我言於無花果樹下見爾、爾卽信乎、爾將見尤大於此者、
      verse: 50
    - text: 又曰、我誠語汝、爾將見天開、上帝之使陟降於人子上矣、
      verse: 51
  - chapter: 2
    verses:
    - text: 第三日、加利利之迦拿有婚筵、耶穌之母在焉、
      verse: 1
    - text: 耶穌與其徒、亦見招赴筵、
      verse: 2
    - text: 酒罄、耶穌之母語之曰、酒無矣、
      verse: 3
    - text: 耶穌曰、媼歟、我與爾何與、我時未至也、
      verse: 4
    - text: 其母謂諸僕曰、凡彼語爾者、其行之、
      verse: 5
    - text: 依猶太人之潔禮、設石甕六、各容水二三桶、
      verse: 6
    - text: 耶穌謂僕曰、以水盈甕、遂盈之至口、
      verse: 7
    - text: 又曰、挹之、授司筵者、遂授之、
      verse: 8
    - text: 司筵者嘗之、已變酒矣、不知奚自、惟挹水之僕知之、司筵者呼新郎、
      verse: 9
    - text: 曰、凡人先設旨酒、至客酣、方進次者、惟爾留旨酒至今矣、
      verse: 10
    - text: 此耶穌諸異蹟之始、行於加利利之迦拿、而顯其榮、其徒信之、○
      verse: 11
    - text: 厥後、偕其母及兄弟門徒、下至迦百農、居不數日、○
      verse: 12
    - text: 猶太人逾越節伊邇、耶穌上耶路撒冷、
      verse: 13
    - text: 見殿中有鬻牛羊鴿者、並有兌錢者坐焉、
      verse: 14
    - text: 遂以繩爲鞭、悉逐牛羊出殿、傾兌錢者之金、倒其几、
      verse: 15
    - text: 謂鬻鴿者曰、攜之去、勿以我父室爲貿易室也、
      verse: 16
    - text: 其徒憶經所載云、爲爾室焦灼、幾滅沒我矣、
      verse: 17
    - text: 猶太人曰、爾旣爲此、則以何異蹟示我、
      verse: 18
    - text: 耶穌曰、爾毀此殿、我三日必建之、
      verse: 19
    - text: 曰、此殿之建、歷四十有六年、爾三日將建之乎、
      verse: 20
    - text: 耶穌之言、乃以身喻殿也、
      verse: 21
    - text: 迨其自死而起、門徒憶其曾有是言、遂信經及耶穌之言焉、○
      verse: 22
    - text: 當逾越節、耶穌在耶路撒冷、多有見其所行之異蹟、而信其名者、
      verse: 23
    - text: 但耶穌不以己託之、因其知人也、
      verse: 24
    - text: 無須人證乎人、自知其內蘊矣、
      verse: 25
  - chapter: 3
    verses:
    - text: 有法利賽人尼哥底母者、猶太宰也、
      verse: 1
    - text: 夜詣耶穌曰、夫子、我儕知爾爲師、自上帝而來、蓋爾所行之異蹟、非上帝與偕、無能行者、
      verse: 2
    - text: 耶穌曰、我誠語汝、人非更生、不能見上帝國也、
      verse: 3
    - text: 尼哥底母曰、人旣老、奚能生、能再入母胎而生耶、
      verse: 4
    - text: 耶穌曰、我誠語汝、人非由水與聖神而生、不能入上帝國、
      verse: 5
    - text: 由肉而生者、肉也、由神而生者、神也、
      verse: 6
    - text: 我語爾必更生、勿以爲奇、
      verse: 7
    - text: 夫風任意而吹、爾聞其聲、不知其何來何往、凡由聖神生者、亦若是、
      verse: 8
    - text: 尼哥底母曰、安有此乎、
      verse: 9
    - text: 耶穌曰、爾爲以色列之師、猶未知此乎、
      verse: 10
    - text: 我誠語汝、我儕言所知、證所見、而爾曹不受我證焉、
      verse: 11
    - text: 我言屬地者、爾尚弗信、若言屬天者、爾詎信乎、
      verse: 12
    - text: 從未有升天者、惟自天而降、卽在天之人子耳、
      verse: 13
    - text: 摩西舉蛇於野、人子亦必如是見舉、
      verse: 14
    - text: 致凡信之者、於彼而有永生、○
      verse: 15
    - text: 蓋上帝愛世、至賜其獨生子、俾凡信之者、免淪亡而有永生、
      verse: 16
    - text: 因上帝遣子入世、非以鞫世、乃令由之獲救、
      verse: 17
    - text: 信之者不受鞫、不信者已鞫矣、以其未信上帝獨生子之名也、
      verse: 18
    - text: 是鞫也、因光臨世、而人愛暗愈於光、以其行惡也、
      verse: 19
    - text: 蓋凡爲惡者、惡光、而不就之、恐其所行見責、
      verse: 20
    - text: 惟行眞理者就光、以彰其行乃遵上帝而行焉、○
      verse: 21
    - text: 厥後、耶穌與其徒至猶太地、居而施洗、
      verse: 22
    - text: 約翰亦施洗於近撒冷之哀嫩、以其地多水也、衆至而受洗焉、
      verse: 23
    - text: 蓋約翰尚未下獄也、
      verse: 24
    - text: 其徒與一猶太人辯潔禮、
      verse: 25
    - text: 遂詣約翰曰、夫子、昔偕爾於約但外、爾所證者、今施洗、而人皆就之、
      verse: 26
    - text: 約翰曰、非由天授、人則無所能受、
      verse: 27
    - text: 爾曹證之、我曾言我非基督、乃奉遣於其前耳、
      verse: 28
    - text: 娶新婦者、新郎也、新郎之友立而聽之、聞其聲則喜甚、故我此喜滿盈矣、
      verse: 29
    - text: 彼必興、我必衰、
      verse: 30
    - text: 自上來者在萬有上、自地者屬地、所言者亦屬地、自天來者在萬有上、
      verse: 31
    - text: 其所證者、乃其所見所聞、而無人受其證、
      verse: 32
    - text: 受其證者、如已鈐印、證上帝爲眞矣、
      verse: 33
    - text: 上帝所遣者、言上帝之言、蓋上帝賜聖神無限量也、
      verse: 34
    - text: 父愛子、以萬有付其手、
      verse: 35
    - text: 信子者有永生、不順子者弗得生、上帝之怒止其上矣、
      verse: 36
  - chapter: 4
    verses:
    - text: 主知法利賽人聞己招徒施洗、多於約翰、
      verse: 1
    - text: 實則耶穌非自施洗、乃其徒也、
      verse: 2
    - text: 遂去猶太、復往加利利、
      verse: 3
    - text: 必經撒瑪利亞、
      verse: 4
    - text: 至其一邑名敍加、近雅各予其子約瑟之田、
      verse: 5
    - text: 雅各井在焉、耶穌行倦、傍井而坐、時約日中、
      verse: 6
    - text: 有撒瑪利亞之婦來汲水、耶穌謂之曰、飲我、
      verse: 7
    - text: 蓋其徒入邑市食也、
      verse: 8
    - text: 婦曰、爾猶太人也、胡爲求飲於我撒瑪利亞婦乎、蓋猶太人與撒瑪利亞人、不相往來也、
      verse: 9
    - text: 耶穌曰、爾若知上帝之賜、及語爾飲我者爲誰、爾必求之、則以活水予爾、
      verse: 10
    - text: 婦曰、主無汲器、井又深、何由得活水耶、
      verse: 11
    - text: 我祖雅各、遺我此井、彼與其子及畜曾飲之、爾豈大於彼乎、
      verse: 12
    - text: 耶穌曰、飲此水者將復渴、
      verse: 13
    - text: 惟飲我所予之水者、永不渴、蓋我所予之水、將於其中爲泉、湧至永生、
      verse: 14
    - text: 婦曰、主、請以此水予我、俾我不渴、無庸遠來以汲矣、
      verse: 15
    - text: 耶穌曰、往呼爾夫來此、
      verse: 16
    - text: 婦曰、我無夫、耶穌曰、爾言無夫、然也、
      verse: 17
    - text: 蓋爾曾有五夫、今所有者非爾夫、爾言誠是、
      verse: 18
    - text: 婦曰、主、我視爾爲先知、
      verse: 19
    - text: 我祖崇拜於此山、惟爾曹言當拜之地在耶路撒冷、
      verse: 20
    - text: 耶穌曰、婦歟、宜信我、時至、爾曹拜父、不在此山、亦不在耶路撒冷、
      verse: 21
    - text: 爾曹拜所不知者、我儕拜所知者、蓋拯救出自猶太人也、
      verse: 22
    - text: 時將至、今是矣、誠於崇拜者、將以神以誠拜父、蓋父欲如是者拜之、
      verse: 23
    - text: 上帝乃神、拜之者、必以神以誠拜之也、
      verse: 24
    - text: 婦曰、我知彌賽亞稱基督者將至、至則以萬事告我儕、
      verse: 25
    - text: 耶穌曰、我是也、卽與爾言者也、○
      verse: 26
    - text: 門徒至、異其與婦言、但無人云爾奚求、胡爲與婦言耶、
      verse: 27
    - text: 婦遂舍甁入邑、語衆曰、
      verse: 28
    - text: 試往觀之、有一人焉、我素行者、彼悉言之、得毋基督乎、
      verse: 29
    - text: 衆卽出邑就耶穌、
      verse: 30
    - text: 適門徒請曰、夫子食哉、
      verse: 31
    - text: 耶穌曰、我有糧以食、爾所不知者、
      verse: 32
    - text: 門徒相語曰、有供其食者乎、
      verse: 33
    - text: 耶穌曰、行遣我者之旨、而畢其功、卽我之糧也、
      verse: 34
    - text: 爾豈不曰、尚有四月而穫時至乎、我語汝、舉目視田、已黃待穫矣、
      verse: 35
    - text: 穫者得值、積實至永生、俾播者穫者同樂也、
      verse: 36
    - text: 諺云、彼播此穫、於斯誠然、
      verse: 37
    - text: 我遣爾穫爾所未勞者、他人勞之、爾繼其勞而享焉、○
      verse: 38
    - text: 屬其邑之撒瑪利亞人多信之、以婦證云、我素行者、彼悉言之、
      verse: 39
    - text: 故撒瑪利亞人就之、求其偕居、遂留二日、
      verse: 40
    - text: 因其言而信者尤衆、
      verse: 41
    - text: 謂婦曰、今我儕非以爾言而信、乃親聆之、知其誠爲救世者也、○
      verse: 42
    - text: 越二日、耶穌去彼、往加利利、
      verse: 43
    - text: 蓋自證先知在故土不見尊也、
      verse: 44
    - text: 至加利利、加利利人納之、因若輩亦赴節筵、見其在耶路撒冷節筵時所行之事也、○
      verse: 45
    - text: 耶穌復至加利利之迦拿、卽其以水變酒之處、有王臣某、其子病於迦百農、
      verse: 46
    - text: 聞耶穌自猶太至加利利、遂詣之、求往醫其子、因瀕死矣、
      verse: 47
    - text: 耶穌曰、不見異蹟奇事、爾曹必不信也、
      verse: 48
    - text: 王臣曰、主、我子尚未死、請往焉、
      verse: 49
    - text: 曰、往哉、爾子生矣、其人信耶穌之言而往、
      verse: 50
    - text: 行時、其僕迎之、言其子生矣、
      verse: 51
    - text: 問其病瘳於何時、對曰、日昨未刻熱退、
      verse: 52
    - text: 父知卽耶穌言爾子生之時、於是己及舉家皆信焉、
      verse: 53
    - text: 耶穌自猶太至加利利、所行異蹟、此其二也、
      verse: 54
  - chapter: 5
    verses:
    - text: 厥後、值猶太人節期、耶穌上耶路撒冷、○
      verse: 1
    - text: 在耶路撒冷近羊門有池、希伯來音曰畢士大、有五廊焉、
      verse: 2
    - text: 中臥病者、瞽者、跛者、血枯者、甚衆、
      verse: 3
    - text: 中臥病者、瞽者、跛者、血枯者、甚衆、
      verse: 4
    - text: 有負病三十八年者在彼、
      verse: 5
    - text: 耶穌見其臥、知其病已久、謂之曰、爾欲愈乎、
      verse: 6
    - text: 病者曰、主、水湧時、無人掖我入池、逮我至、他人先我下矣、
      verse: 7
    - text: 曰、起、取爾榻而行、
      verse: 8
    - text: 其人卽愈、取榻而行、○
      verse: 9
    - text: 是日、乃安息日、猶太人謂病愈者曰、茲乃安息日、爾取榻非宜也、
      verse: 10
    - text: 曰、愈我者云、取爾榻而行、
      verse: 11
    - text: 曰、語爾取榻而行者誰也、
      verse: 12
    - text: 病愈者不知爲誰、蓋耶穌以其地人衆、而退避矣、
      verse: 13
    - text: 厥後、耶穌遇之於殿、曰、爾愈矣、勿復干罪、恐所遭者尤甚、
      verse: 14
    - text: 其人往告猶太人、愈之者耶穌也、
      verse: 15
    - text: 猶太人以耶穌於安息日行是、故窘迫之、
      verse: 16
    - text: 耶穌曰、我父至今行事、我亦行之、
      verse: 17
    - text: 故猶太人益欲殺耶穌、因其不僅犯安息日、且稱上帝爲父、以己匹上帝也、○
      verse: 18
    - text: 耶穌曰、我誠語汝、子不見父行之、己則無所能行、凡父所行者、子亦如是行之也、
      verse: 19
    - text: 蓋父愛子、悉以己所行者示之、且將以大於此者示之、令爾奇異焉、
      verse: 20
    - text: 父如何起死者而甦之、子亦如是甦其所欲者、
      verse: 21
    - text: 父不鞫人、悉以鞫委子、
      verse: 22
    - text: 俾衆敬子如敬父、不敬子者、不敬遣子之父也、
      verse: 23
    - text: 我誠語汝、聽我言而信遣我者、其人有永生、不至見鞫、乃已出死入生矣、
      verse: 24
    - text: 我誠語汝、時將至、今是矣、死者將聞上帝子之聲、而聞者生焉、
      verse: 25
    - text: 蓋父於己有生、其賜子亦如是於己有生、
      verse: 26
    - text: 且賜之權行鞫、以其爲人子也、
      verse: 27
    - text: 勿以此爲奇、時至、凡在墓中者、將聞其聲而出、
      verse: 28
    - text: 行善者復起得生、行惡者復起見鞫、○
      verse: 29
    - text: 我於己無所能行、惟依所聞而鞫、我鞫乃義、以我不求己旨、惟求遣我者之旨耳、
      verse: 30
    - text: 我若自證、則我證非眞、
      verse: 31
    - text: 別有證我者、我知其證我之證乃眞、
      verse: 32
    - text: 爾曾遣人詣約翰、彼爲眞理作證、
      verse: 33
    - text: 然我受證、非由於人、第言此、俾爾得救耳、
      verse: 34
    - text: 彼乃燈、燃且明也、爾暫喜其光、
      verse: 35
    - text: 然我所有之證、大於約翰者、蓋父委我以成之事、卽我所行者、證我爲父所遣也、
      verse: 36
    - text: 且遣我之父、已爲我證也、爾從未聞其聲、亦未見其形、
      verse: 37
    - text: 不存其道於爾衷、蓋其所遣者、爾不信之也、
      verse: 38
    - text: 爾探索諸經、意其中有永生、而證我者卽此也、
      verse: 39
    - text: 然爾弗欲就我以得生、
      verse: 40
    - text: 我不受榮於人、
      verse: 41
    - text: 但知爾曹無上帝之愛於爾衷焉、
      verse: 42
    - text: 我以我父之名而來、而爾弗納、若他人以己名而來、爾將納之、
      verse: 43
    - text: 爾互相受榮、而不求自唯一上帝而來之榮、詎能信乎、
      verse: 44
    - text: 勿意我將訟爾於父、有訟爾者、卽爾所向望之摩西也、
      verse: 45
    - text: 爾若信摩西、則必信我、因其所書者指我、若不信其書、詎能信我言哉、
      verse: 46
    - text: ''
      verse: 47
  - chapter: 6
    verses:
    - text: 厥後、耶穌渡加利利海、卽提比哩亞海、
      verse: 1
    - text: 從者甚衆、因見其行異蹟於病者也、
      verse: 2
    - text: 耶穌登山、偕其徒而坐、
      verse: 3
    - text: 猶太人之逾越節伊邇、
      verse: 4
    - text: 耶穌舉目、見就之者甚衆、語腓力曰、我儕何由市餅、以食斯衆乎、
      verse: 5
    - text: 言此、乃試之、蓋自知將何爲也、
      verse: 6
    - text: 腓力曰、以二十金之餅、使各得少許、亦不足也、
      verse: 7
    - text: 門徒之一、西門彼得之弟安得烈曰、
      verse: 8
    - text: 有童子攜麰麥餅五、小魚二、然於斯衆奚濟乎、
      verse: 9
    - text: 耶穌曰、令衆坐、其地多草、衆遂坐、數約五千、
      verse: 10
    - text: 於是耶穌取餅祝謝、分予坐者、魚亦然、如衆所願、
      verse: 11
    - text: 旣飽、耶穌謂其徒曰、拾其屑、勿使有遺、
      verse: 12
    - text: 遂拾五麰麥餅之屑、衆食而餘者、盈筐十二、
      verse: 13
    - text: 衆見其所行之異蹟、曰、是誠臨世之先知也、○
      verse: 14
    - text: 耶穌知衆將至、強之爲王、遂復退、獨入於山、○
      verse: 15
    - text: 及暮、其徒至海濱、
      verse: 16
    - text: 登舟欲濟、往迦百農、旣暝、耶穌尚未至、
      verse: 17
    - text: 風烈波揚、
      verse: 18
    - text: 門徒鼓櫂、約行十里有奇、見耶穌履海近舟、則懼、
      verse: 19
    - text: 耶穌曰、我也、勿懼、
      verse: 20
    - text: 門徒欣然接之登舟、而舟倏至所往之處、○
      verse: 21
    - text: 翌日、衆立彼岸、見有一艇、別無他舟、且見耶穌未偕其徒登舟、惟門徒獨往、
      verse: 22
    - text: 然有數艇來自提比哩亞、近主祝餅食衆之處、
      verse: 23
    - text: 衆見耶穌與其徒皆未在茲、遂登其艇、抵迦百農尋之、
      verse: 24
    - text: 遇於海之彼岸、則曰、夫子、何時至此、
      verse: 25
    - text: 耶穌曰、我誠語汝、爾尋我、非爲見異蹟、乃爲食餅而飽耳、
      verse: 26
    - text: 勿爲將壞之糧而勞、宜爲存至永生之糧而勞、卽人子將予爾者、蓋父上帝已印之矣、
      verse: 27
    - text: 衆曰、我儕當何爲以作上帝之工乎、
      verse: 28
    - text: 耶穌曰、信其所遣者、卽上帝之工也、
      verse: 29
    - text: 衆曰、爾行何異蹟、使我見而信爾乎、爾何所爲乎、
      verse: 30
    - text: 昔我祖食瑪那於野、記有之、主以自天之餅食之、
      verse: 31
    - text: 耶穌曰、我誠語汝、非摩西賜爾自天之餅、乃我父以自天之眞餅賜爾也、
      verse: 32
    - text: 蓋上帝之餅、乃降自天、以生賜世者也、
      verse: 33
    - text: 僉曰、主歟、常以斯餅賜我、
      verse: 34
    - text: 耶穌曰、我乃維生之餅、就我者必不飢、信我者永不渴、
      verse: 35
    - text: 然我曾語爾、爾見我而猶弗信也、
      verse: 36
    - text: 凡父予我者、必就我、就我者、我必不棄之、
      verse: 37
    - text: 蓋我降自天、非行己旨、乃行遣我者之旨、
      verse: 38
    - text: 凡所予我者、我弗失、而末日復起之、此遣我者之旨也、
      verse: 39
    - text: 凡見子而信之者、有永生、末日我將復起之、此我父之旨也、○
      verse: 40
    - text: 猶太人因耶穌言我乃自天而降之餅、遂訾議之、
      verse: 41
    - text: 曰、此非約瑟之子耶穌乎、其父母乃我所識者、今何言自天而降耶、
      verse: 42
    - text: 耶穌曰、毋相訾議也、
      verse: 43
    - text: 非遣我之父引之、無人能就我、就我者、我於末日復起之、
      verse: 44
    - text: 先知載云、衆將蒙上帝之訓焉、凡聽於父而學之者、則就我、
      verse: 45
    - text: 非謂有人見父、惟來自上帝者見之耳、
      verse: 46
    - text: 我誠語汝、信者有永生、
      verse: 47
    - text: 我乃維生之餅、
      verse: 48
    - text: 爾祖食瑪那於野、亦死焉、
      verse: 49
    - text: 食而不死者、天降之餅也、
      verse: 50
    - text: 我乃維生之餅、自天而降、人食之則永生、我所將予之餅、卽我之肉、爲世之生而予者也、○
      verse: 51
    - text: 猶太人遂爭論曰、斯人焉能以其肉食我乎、
      verse: 52
    - text: 耶穌曰、我誠語汝、非食人子之肉、而飲其血、則爾衷無生矣、
      verse: 53
    - text: 食我肉、飲我血者、有永生、我於末日復起之、
      verse: 54
    - text: 蓋我肉誠爲食、我血誠爲飲也、
      verse: 55
    - text: 食我肉、飲我血者、居我中、我亦居彼中焉、
      verse: 56
    - text: 維生之父遣我、我因父而生、食我者亦如是、因我而生、
      verse: 57
    - text: 此乃自天而降之餅、非如列祖食瑪那而死、食此餅者、必永生也、
      verse: 58
    - text: 此耶穌在迦百農會堂、訓誨而言也、○
      verse: 59
    - text: 其徒聞之、多云、難哉斯言、誰能聽之、
      verse: 60
    - text: 耶穌心知其徒緣此訾議、則曰、斯言躓爾耶、
      verse: 61
    - text: 設見人子升於故處、則何如、
      verse: 62
    - text: 畀生者神也、肉無益、我所語爾之言、神也、生也、
      verse: 63
    - text: 然爾中有弗信者矣、蓋耶穌自始卽知弗信者爲誰、賣己者爲誰也、
      verse: 64
    - text: 又曰、故我嘗語爾、非父予之、無人能就我也、○
      verse: 65
    - text: 由是其徒多退、不復從之、
      verse: 66
    - text: 耶穌謂十二徒曰、爾曹亦欲去乎、
      verse: 67
    - text: 西門彼得對曰、主有永生之道、吾誰與歸、
      verse: 68
    - text: 我儕已信、且知爾爲上帝之聖者、
      verse: 69
    - text: 耶穌曰、我非選爾十有二人乎、而爾中之一乃魔也、
      verse: 70
    - text: 言此、乃指加畧人西門之子猶大、十二徒之一、將賣耶穌者也、
      verse: 71
  - chapter: 7
    verses:
    - text: 厥後、耶穌遊行加利利、不欲行於猶太、以猶太人欲殺之、
      verse: 1
    - text: 猶太人之構廬節伊邇、
      verse: 2
    - text: 其兄弟謂之曰、去此、往猶太、俾爾徒亦見爾所行、
      verse: 3
    - text: 未有欲自顯、而行於隱者也、爾若行此、宜自顯於世矣、
      verse: 4
    - text: 蓋其兄弟亦未之信也、
      verse: 5
    - text: 耶穌曰、我時尚未至、爾時恆便、
      verse: 6
    - text: 世不能惡爾而惡我、以我證其惡行也、
      verse: 7
    - text: 爾何赴節、我猶不赴焉、以我時未至也、
      verse: 8
    - text: 言此、則仍居加利利、○
      verse: 9
    - text: 迨其兄弟赴節、耶穌亦往、非顯然、乃若隱然者、
      verse: 10
    - text: 猶太人於節期尋之曰、彼安在乎、
      verse: 11
    - text: 衆多竊議之、或曰善人也、或曰否、乃惑衆耳、
      verse: 12
    - text: 然無明言之者、懼猶太人故也、○
      verse: 13
    - text: 節期中、耶穌上殿訓誨、
      verse: 14
    - text: 猶太人奇之曰、斯人未學、何由識書乎、
      verse: 15
    - text: 耶穌曰、我之訓非由己、乃由遣我者也、
      verse: 16
    - text: 人苟願行其旨、必知斯訓、或由上帝、或我由己而言矣、
      verse: 17
    - text: 由己言者、求己之榮、惟求遣之者之榮、斯人乃誠、其衷無不義也、
      verse: 18
    - text: 摩西非以律授爾乎、第爾中無一行律者、何爲欲殺我耶、
      verse: 19
    - text: 衆曰、爾患鬼矣、誰欲殺爾、
      verse: 20
    - text: 耶穌曰、我曾行一事、爾皆奇之、
      verse: 21
    - text: 夫摩西授爾割禮、然非由摩西、乃由列祖、故安息日、爾行割於人、
      verse: 22
    - text: 人於安息日受割、免違摩西之律、而我於安息日使人痊愈、爾遂怒我乎、
      verse: 23
    - text: 勿鞫以貌、惟鞫以義、○
      verse: 24
    - text: 耶路撒冷人有云、此非衆所欲殺者乎、
      verse: 25
    - text: 今彼侃侃而談、無與之言者、有司誠知其爲基督乎、
      verse: 26
    - text: 然我儕知斯人所自、而基督至、無知其所自者、
      verse: 27
    - text: 故耶穌於殿訓誨、呼曰、爾知我、亦知我所自、我非擅至、遣我者乃眞、爾不知之、
      verse: 28
    - text: 惟我知之、以我由之而來、而彼遣我也、
      verse: 29
    - text: 衆遂欲執之、但無著手者、以其時未至也、
      verse: 30
    - text: 衆中多信之、曰、基督至、其行異蹟、多於斯人乎、
      verse: 31
    - text: 法利賽人聞衆議如此、遂與祭司諸長遣役執之、
      verse: 32
    - text: 耶穌曰、我猶暫偕爾、後歸遣我者、
      verse: 33
    - text: 爾將尋我不遇、我所在、爾弗能至、
      verse: 34
    - text: 猶太人相語曰、彼將何往、使我不遇耶、豈往散處於希利尼人中者、而訓希利尼人乎、
      verse: 35
    - text: 其言尋我不遇、我所在、爾弗能至、是何言歟、○
      verse: 36
    - text: 於節之末日、卽大日也、耶穌立而呼曰、人若渴、宜就我飲、
      verse: 37
    - text: 信我者、如經所言、將有活水之川、由其腹而流焉、
      verse: 38
    - text: 耶穌此言、指信之者將受之聖神、蓋聖神尚未降、因耶穌未榮也、
      verse: 39
    - text: 衆聞斯言、或曰、是誠彼先知也、
      verse: 40
    - text: 或曰、是乃基督、或曰、基督豈出自加利利乎、
      verse: 41
    - text: 經不云、基督出於大衞之裔、自伯利恆、卽大衞所居之鄉乎、
      verse: 42
    - text: 衆遂因之紛爭、
      verse: 43
    - text: 中有欲執之者、但無人著手耳、○
      verse: 44
    - text: 役復祭司諸長、及法利賽人、僉曰、何不曳之來乎、
      verse: 45
    - text: 對曰、從未有人若是而言也、
      verse: 46
    - text: 法利賽人曰、爾亦爲所惑乎、
      verse: 47
    - text: 有司與法利賽人、有信之者乎、
      verse: 48
    - text: 但此衆不識律、見詛矣、
      verse: 49
    - text: 中有尼哥底母、卽昔詣耶穌者、謂之曰、
      verse: 50
    - text: 未聽其言、不識其所爲、而鞫之、豈我律乎、
      verse: 51
    - text: 衆曰、爾亦出自加利利乎、可考而知、無先知自加利利起也、○
      verse: 52
    - text: 衆乃歸、
      verse: 53
  - chapter: 8
    verses:
    - text: 耶穌往橄欖山、
      verse: 1
    - text: 昧爽返於殿、民咸就之、乃坐而訓焉、
      verse: 2
    - text: 士子與法利賽人、曳一行淫時見執之婦、置於中、
      verse: 3
    - text: 謂耶穌曰、夫子、此婦適行淫時見執、
      verse: 4
    - text: 若是之婦、摩西律命以石擊之、爾意云何、
      verse: 5
    - text: 此言乃試耶穌、欲得所以訟之、耶穌鞠躬以指畫地、
      verse: 6
    - text: 衆問不已、耶穌起曰、爾中無罪者、可先以石擊之、
      verse: 7
    - text: 復鞠躬畫地、
      verse: 8
    - text: 衆聞之、自長至幼、一一皆出、惟遺耶穌、婦猶立於前、
      verse: 9
    - text: 耶穌起、謂之曰、婦歟、其人安在、無罪爾者乎、
      verse: 10
    - text: 婦曰、主、無之、曰、我亦不爾罪、去之、勿再犯也、○
      verse: 11
    - text: 耶穌復語衆曰、我乃世之光、從我者、不行於暗、必有維生之光、
      verse: 12
    - text: 法利賽人曰、爾自證、其證非眞、
      verse: 13
    - text: 耶穌曰、我雖自證、其證乃眞、蓋我自知何來何往、而爾不知也、
      verse: 14
    - text: 爾以貌判人、我弗判也、
      verse: 15
    - text: 設我判之、其判乃眞、以我非獨在、乃偕遣我之父也、
      verse: 16
    - text: 爾律載云、二人之證爲眞、
      verse: 17
    - text: 我自證、遣我之父亦證焉、
      verse: 18
    - text: 衆曰、爾父安在、耶穌曰、爾不識我、亦不識我父、若識我、亦必識我父矣、
      verse: 19
    - text: 此乃耶穌訓於殿、在庫前所言、無人執之、以其時未至也、○
      verse: 20
    - text: 耶穌又曰、我往矣、爾將尋我、而必死於爾罪、我往之所、爾不能至、
      verse: 21
    - text: 猶太人曰、其言我往之所、爾不能至、得毋自戕乎、
      verse: 22
    - text: 耶穌曰、爾屬下、我屬上、爾屬斯世、我非屬斯世、
      verse: 23
    - text: 故曰、爾必死於爾罪、若不信我之爲彼、則死於爾罪必矣、
      verse: 24
    - text: 衆曰、爾爲誰、曰、卽我自始所言於爾者、
      verse: 25
    - text: 我有多端議爾、判爾、惟遣我者乃眞、我以聞於彼者、語於世也、
      verse: 26
    - text: 衆不知其指父而言、
      verse: 27
    - text: 耶穌曰、爾舉人子時、將知我之爲彼、非自擅而行、乃依父訓我者言之耳、
      verse: 28
    - text: 遣我者偕我、不遺我獨在、以我常行其所悅也、
      verse: 29
    - text: 耶穌言此、人多信之、○
      verse: 30
    - text: 遂謂信己之猶太人曰、爾若恆於我道、則誠我徒也、
      verse: 31
    - text: 爾將識眞理、而眞理將釋爾、
      verse: 32
    - text: 衆曰、我儕亞伯拉罕之裔、從未爲人奴、何釋之云、
      verse: 33
    - text: 曰、我誠語汝、凡干罪者、卽罪之奴、
      verse: 34
    - text: 夫奴不永居於家、而子永居焉、
      verse: 35
    - text: 若子釋爾、則誠釋矣、
      verse: 36
    - text: 我知爾爲亞伯拉罕之裔、然爾欲殺我、因我道不容於爾衷也、
      verse: 37
    - text: 我所見於我父、我卽言之、爾所聞於爾父、爾卽行之、
      verse: 38
    - text: 衆曰、亞伯拉罕乃我父也、耶穌曰、爾若亞伯拉罕之子、必行亞伯拉罕之行矣、
      verse: 39
    - text: 我以聞於上帝之眞理語爾、而爾今欲殺我、此非亞伯拉罕所行也、
      verse: 40
    - text: 爾行爾父之行耳、衆曰、我非由淫而生、我有一父、卽上帝也、
      verse: 41
    - text: 耶穌曰、若上帝爲爾父、則必愛我、蓋我出自上帝、非自擅而至、乃上帝所遣、
      verse: 42
    - text: 爾何不達我言乎、不能聽我道故也、
      verse: 43
    - text: 爾由爾父、卽魔也、爾父之慾、爾欲行之、彼自始爲殺人者、不立於眞理、以其衷無眞理也、其言誑、乃由己而言、蓋彼爲誑者、且爲誑者之父、
      verse: 44
    - text: 爾不信我、以我言眞理也、
      verse: 45
    - text: 爾中誰以罪擬我乎、我言眞理、爾何不信我耶、
      verse: 46
    - text: 由上帝者、聽上帝之言、爾非由上帝、故弗聽也、
      verse: 47
    - text: 猶太人曰、我言爾爲撒瑪利亞人、且患鬼、豈不然乎、
      verse: 48
    - text: 耶穌曰、我非患鬼、乃尊我父、而爾侮我耳、
      verse: 49
    - text: 我不求己榮、有一求我榮者、且行鞫焉、
      verse: 50
    - text: 我誠語汝、人守我道、永不見死、
      verse: 51
    - text: 猶太人曰、今我知爾患鬼、亞伯拉罕死、諸先知亦死、而爾曰人守我道、永不見死、
      verse: 52
    - text: 爾豈大於我父亞伯拉罕乎、彼已死、諸先知亦死、爾自居何等耶、
      verse: 53
    - text: 耶穌曰、我若自榮、我榮則無矣、榮我者乃我父、卽爾所言爾之上帝也、
      verse: 54
    - text: 爾未嘗識之、而我識之、若云不識、則誑如爾矣、惟我識之、而守其道、
      verse: 55
    - text: 爾父亞伯拉罕欣然冀見我之日、見之則喜、
      verse: 56
    - text: 猶太人曰、爾年未五旬、豈見亞伯拉罕乎、
      verse: 57
    - text: 耶穌曰、我誠語汝、未有亞伯拉罕之先、卽有我矣、
      verse: 58
    - text: 衆取石欲擊之、耶穌潛而出殿、
      verse: 59
  - chapter: 9
    verses:
    - text: 耶穌行時、見有生而瞽者、
      verse: 1
    - text: 門徒問曰、夫子、斯人生而瞽、誰獲罪歟、斯人乎、抑其父母乎、
      verse: 2
    - text: 耶穌曰、非斯人獲罪、亦非其父母、惟於彼以顯上帝作爲耳、
      verse: 3
    - text: 時尚晝、我儕必行遣我者之行、夜至、則無人能行矣、
      verse: 4
    - text: 我在世、乃世之光、
      verse: 5
    - text: 言竟、則唾於地、以唾和泥、塗瞽者之目、
      verse: 6
    - text: 謂之曰、往洗於西羅亞池、西羅亞譯卽奉遣也、其人往洗之、得見而反、
      verse: 7
    - text: 鄰人與素見其爲乞者曰、此非坐而乞者乎、
      verse: 8
    - text: 或曰、然、或曰、否、似之耳、其人曰、我是也、
      verse: 9
    - text: 衆曰、爾目何以啟、
      verse: 10
    - text: 曰、有耶穌者、和泥塗我目、令我洗於西羅亞池、我往洗之、卽明矣、
      verse: 11
    - text: 衆曰、其人安在、曰、不知也、○
      verse: 12
    - text: 衆引素瞽者詣法利賽人、
      verse: 13
    - text: 耶穌和泥啟其目之日、乃安息日也、
      verse: 14
    - text: 法利賽人亦問其何以得明、對曰、彼置泥於我目、我洗而明也、
      verse: 15
    - text: 法利賽人有曰、斯人不守安息日、非由上帝也、或曰、罪人何能行如是異蹟乎、衆遂分黨、
      verse: 16
    - text: 復謂瞽者曰、彼旣啟爾目、爾謂其爲何如人、曰、先知也、
      verse: 17
    - text: 猶太人不信其素爲瞽而復明、遂呼其父母、
      verse: 18
    - text: 問曰、此乃爾子、爾言生而瞽者乎、今何以得見耶、
      verse: 19
    - text: 其父母曰、彼爲我子、生而瞽者、我所知也、
      verse: 20
    - text: 但今何以得見、我則不知、誰啟其目、我亦不知、彼長矣、可問之、將自言也、
      verse: 21
    - text: 父母言此、懼猶太人也、因猶太人約定、有認耶穌爲基督者、必出之於會堂、
      verse: 22
    - text: 故其父母曰、彼長矣、可問之、
      verse: 23
    - text: 其曹又呼素瞽者曰、爾宜歸榮上帝、我知斯人乃罪人也、
      verse: 24
    - text: 曰、其爲罪人與否、我不知也、惟知一事、卽我昔瞽今見耳、
      verse: 25
    - text: 衆問之曰、彼於爾何爲、如何啟爾目、
      verse: 26
    - text: 曰、我已告爾、爾弗聽、何復欲聽之、爾亦欲爲其徒乎、
      verse: 27
    - text: 衆詬之曰、爾乃其徒、我儕摩西徒也、
      verse: 28
    - text: 上帝諭摩西、我儕知之、但不知斯人奚自、
      verse: 29
    - text: 曰、斯亦奇矣、彼啟我目、而爾不知其奚自耶、
      verse: 30
    - text: 我知上帝不聽罪人、惟崇拜上帝而行其旨者、乃聽之、
      verse: 31
    - text: 伊古以來、未聞有啟生而瞽者之目也、
      verse: 32
    - text: 斯人若非由上帝、則無能爲也、
      verse: 33
    - text: 衆曰、爾通體生於罪中、反教我乎、遂逐之、○
      verse: 34
    - text: 耶穌聞其見逐、遇之、曰、爾信上帝子乎、
      verse: 35
    - text: 曰、主、彼爲誰、俾我信之、
      verse: 36
    - text: 耶穌曰、爾已見之、與爾言者是也、
      verse: 37
    - text: 曰、主、我信矣、遂拜之、
      verse: 38
    - text: 耶穌曰、我爲鞫入世、使不見者得見、而見者反瞽也、
      verse: 39
    - text: 同在之法利賽人聞之曰、我儕亦瞽乎、
      verse: 40
    - text: 耶穌曰、爾若瞽、則無罪、今云我見、爾罪尚在焉、
      verse: 41
  - chapter: 10
    verses:
    - text: 我誠語汝、入羊牢不由其門、而踰自他處者、竊也、盜也、
      verse: 1
    - text: 由門入者、羊牧也、
      verse: 2
    - text: 司門者爲之啟、羊聽其聲、遂以名呼其羊、引之出、
      verse: 3
    - text: 旣悉出之、則先之行、羊從之、以識其聲也、
      verse: 4
    - text: 不從他人而避之、不識其聲也、
      verse: 5
    - text: 耶穌以斯喻語之、衆不知其云何、○
      verse: 6
    - text: 故耶穌又曰、我誠語汝、我卽羊之門、
      verse: 7
    - text: 凡先我來者、竊也、盜也、羊弗之聽、
      verse: 8
    - text: 我卽門也、由我入者、必得救、且出入而得芻、
      verse: 9
    - text: 竊者至、無非以竊、以殺、以滅、我至、乃使之有生、且有餘裕焉、
      verse: 10
    - text: 我乃善牧、善牧者爲羊舍生、
      verse: 11
    - text: 傭者、非牧也、羊非己有、見狼至、則棄而逃、狼攫而散之、
      verse: 12
    - text: 傭者之逃、以其爲傭、不顧羊耳、
      verse: 13
    - text: 我乃善牧、我識屬己者、屬己者亦識我、
      verse: 14
    - text: 猶父識我、我識父然、我且爲羊舍生、
      verse: 15
    - text: 我別有羊、非屬此牢者、亦必引之、彼將聽我聲、則爲一羣一牧矣、
      verse: 16
    - text: 父愛我、以我舍生、俾復取之、
      verse: 17
    - text: 我生無奪之者、乃我自舍之也、我有權舍之、亦有權復之、斯命我已受於我父矣、○
      verse: 18
    - text: 猶太人緣此復分黨、
      verse: 19
    - text: 多云、彼憑於鬼而狂、胡爲聽之、
      verse: 20
    - text: 或云、此非憑於鬼者之言、鬼能啟瞽者之目乎、○
      verse: 21
    - text: 值耶路撒冷之修殿節、冬時也、
      verse: 22
    - text: 耶穌在殿、步於所羅門之廊、
      verse: 23
    - text: 猶太人環而語之曰、爾令我猶豫、至幾何時乎、爾若基督、明以告我、
      verse: 24
    - text: 耶穌曰、我曾告爾、而爾弗信、我以父名而行者證我矣、
      verse: 25
    - text: 但爾弗信、以爾非我羊也、
      verse: 26
    - text: 我羊聽我聲、我識之、而羊從我、
      verse: 27
    - text: 我亦予之永生、終弗淪亡、無能奪之於我手、
      verse: 28
    - text: 我父卽以羊予我者、大於萬有、無能奪之於父手、
      verse: 29
    - text: 我與父一也、
      verse: 30
    - text: 猶太人復取石欲擊之、
      verse: 31
    - text: 耶穌曰、我由父多以善行示爾、爾因何行、以石擊我乎、
      verse: 32
    - text: 猶太人曰、石擊爾者、非爲善行、乃爲僭妄、以爾人也、而自以爲上帝也、
      verse: 33
    - text: 耶穌曰、爾律不載云、我言爾曹爲神乎、
      verse: 34
    - text: 夫經不能廢也、旣稱承上帝道者爲神、
      verse: 35
    - text: 則父以爲聖、而遣入世者、自謂上帝子、僭妄云乎哉、
      verse: 36
    - text: 若我不行我父之行、則勿信我、
      verse: 37
    - text: 若行之、雖不信我、宜信其行、俾爾知而且明、父在我中、我在父中也、
      verse: 38
    - text: 衆又欲執之、乃脫其手而去、○
      verse: 39
    - text: 復往約但外、至約翰初施洗之處居焉、
      verse: 40
    - text: 人多就之、曰、約翰未行異蹟、其所指斯人而言者皆眞也、
      verse: 41
    - text: 在彼信之者衆、
      verse: 42
  - chapter: 11
    verses:
    - text: 有病者拉撒路、居伯大尼、卽馬利亞與其姊妹馬大之村、
      verse: 1
    - text: 此馬利亞、乃昔以膏膏主、以髮拭其足者、病者拉撒路、其兄弟也、
      verse: 2
    - text: 姊妹遣人告耶穌曰、主、爾所愛者病矣、
      verse: 3
    - text: 耶穌聞之曰、此病不至死、乃爲上帝之榮、俾上帝子以是而榮也、
      verse: 4
    - text: 馬大姊妹、並拉撒路、皆耶穌所愛者、
      verse: 5
    - text: 旣聞其病、於所居之處仍留二日、
      verse: 6
    - text: 後謂門徒曰、我儕可復往猶太、
      verse: 7
    - text: 門徒曰、夫子、猶太人方欲以石擊爾、爾尚復往乎、
      verse: 8
    - text: 耶穌曰、晝非六時乎、人晝行不蹶、因見此世之光、
      verse: 9
    - text: 夜行則蹶、以其無光也、
      verse: 10
    - text: 言竟、又曰、我儕之友拉撒路寢矣、我往寤之、
      verse: 11
    - text: 門徒曰、主、寢則將愈矣、
      verse: 12
    - text: 耶穌此言、乃指其死、門徒意其謂安寢也、
      verse: 13
    - text: 耶穌遂明告之曰、拉撒路死矣、
      verse: 14
    - text: 我未在彼、則爲爾喜、致爾信也、雖然、我儕往就之、
      verse: 15
    - text: 多馬稱低土馬者、謂同人曰、我儕亦往、與之偕亡、○
      verse: 16
    - text: 耶穌至、知拉撒路葬已四日矣、
      verse: 17
    - text: 伯大尼近耶路撒冷、相去約六里、
      verse: 18
    - text: 猶太人多就馬大馬利亞、爲其兄弟而唁之、
      verse: 19
    - text: 馬大聞耶穌至、出迓之、馬利亞仍坐於室、
      verse: 20
    - text: 馬大謂耶穌曰、主若在此、我兄弟不死矣、
      verse: 21
    - text: 今我知爾凡求於上帝者、莫不賜爾、
      verse: 22
    - text: 耶穌曰、爾兄弟將復起、
      verse: 23
    - text: 馬大曰、我知末日復起時、彼亦復起、
      verse: 24
    - text: 耶穌曰、復起者我也、生者亦我、信我者、雖死必生、
      verse: 25
    - text: 生而信我者、永不死、爾信斯乎、
      verse: 26
    - text: 馬大曰、主、然也、我已信爾爲基督、卽上帝子、當入世者、
      verse: 27
    - text: 言竟、乃歸、潛呼其姊妹馬利亞曰、師至、呼爾、
      verse: 28
    - text: 馬利亞聞之、亟起就之、
      verse: 29
    - text: 時、耶穌未入村、猶在馬大迓之之所、
      verse: 30
    - text: 偕馬利亞在室、而唁之之猶太人、見其亟起而出、則從之、意其往墓而哭也、
      verse: 31
    - text: 馬利亞至、見耶穌、伏其足下、曰、主若在此、我兄弟不死矣、
      verse: 32
    - text: 耶穌見其哭、又見偕來之猶太人亦哭、心恚而傷、
      verse: 33
    - text: 曰、葬於何處、曰、主來觀之、
      verse: 34
    - text: 耶穌泣焉、
      verse: 35
    - text: 猶太人曰、其愛斯人何如也、
      verse: 36
    - text: 或曰、彼曾啟瞽者之目、不能使斯人不死乎、
      verse: 37
    - text: 耶穌復恚於衷、至墓、墓乃洞、上置石焉、
      verse: 38
    - text: 耶穌曰、去其石、死者之姊妹馬大曰、主、今已臭矣、蓋四日也、
      verse: 39
    - text: 耶穌曰、我不語汝云、爾若信、將見上帝之榮乎、
      verse: 40
    - text: 衆遂去石、耶穌仰目曰、父歟、爾旣聽我、我謝爾、
      verse: 41
    - text: 我知爾恆聽我、但我言此、乃爲環立之衆、俾其信爾遣我也、
      verse: 42
    - text: 言畢、大聲呼曰、拉撒路出、
      verse: 43
    - text: 死者卽出、手足束布、面裹巾、耶穌謂衆曰、解之使行、○
      verse: 44
    - text: 就馬利亞之猶太人、見耶穌所行、多信之、
      verse: 45
    - text: 但有以其所行、往告法利賽人者、○
      verse: 46
    - text: 於是祭司諸長與法利賽人集會曰、斯人多行異蹟、我儕若何、
      verse: 47
    - text: 若容其如是、衆將信之、羅馬人必至、奪我土地人民矣、
      verse: 48
    - text: 中有該亞法者、是年爲大祭司、語衆曰、爾無所知也、
      verse: 49
    - text: 獨不思一人爲衆死、俾舉國弗亡、乃爾曹之益也、
      verse: 50
    - text: 其言非由乎己、乃是年適爲大祭司、豫言耶穌將爲斯民死也、
      verse: 51
    - text: 且不祇爲斯民、又使上帝散處之子民、會歸於一也、
      verse: 52
    - text: 自是而後、衆議殺之、○
      verse: 53
    - text: 故耶穌不復顯行於猶太人中、去彼而往近野之地、至一邑、名以法蓮、偕門徒居之、
      verse: 54
    - text: 猶太人逾越節伊邇、多有自鄉上耶路撒冷者、於節前自潔也、
      verse: 55
    - text: 衆尋耶穌、立於殿相語曰、爾意若何、彼不赴節乎、
      verse: 56
    - text: 祭司諸長與法利賽人、曾出諭曰、若有知其所在者、宜報焉、俾得執之、
      verse: 57
  - chapter: 12
    verses:
    - text: 逾越節前六日、耶穌至伯大尼、卽使拉撒路自死復起之所、
      verse: 1
    - text: 在彼或爲之具飱、馬大供事、拉撒路爲同席者之一、
      verse: 2
    - text: 馬利亞以至純至貴那達膏一斤、膏耶穌足、以髮拭之、膏香滿室、
      verse: 3
    - text: 門徒之一、卽將賣耶穌之加畧人猶大曰、
      verse: 4
    - text: 何不以此膏鬻金三十、以濟貧乎、
      verse: 5
    - text: 此言非顧貧、乃因其爲竊、且職橐而取所貯耳、
      verse: 6
    - text: 耶穌曰、聽之、俾存之俟我葬日、
      verse: 7
    - text: 蓋爾恆有貧者偕、不恆有我也、○
      verse: 8
    - text: 猶太衆庶、知耶穌在彼、則至、不獨爲耶穌、亦欲見其自死而起之拉撒路、
      verse: 9
    - text: 祭司諸長相議、欲並拉撒路而殺之、
      verse: 10
    - text: 蓋猶太人多因之信耶穌也、○
      verse: 11
    - text: 翌日、赴節者甚衆、聞耶穌將至耶路撒冷、
      verse: 12
    - text: 取椶枝出迎、呼曰、和散那、奉主名來者之以色列王、宜頌也、
      verse: 13
    - text: 耶穌遇小驢乘之、如記所云、
      verse: 14
    - text: 錫安女勿懼、爾王來矣、乘驢駒也、
      verse: 15
    - text: 門徒初不明此、至耶穌榮時、方憶斯事經已載之、而衆果行之也、
      verse: 16
    - text: 耶穌呼拉撒路出墓、俾其自死而起、所偕之衆爲證、
      verse: 17
    - text: 衆往迎之、聞其行斯異蹟故也、
      verse: 18
    - text: 法利賽人相語曰、爾謀一無所濟、舉世皆從之矣、○
      verse: 19
    - text: 當節期往拜者、中有希利尼數人、
      verse: 20
    - text: 就加利利伯賽大人腓力曰、主、我儕欲見耶穌、
      verse: 21
    - text: 腓力往告安得烈、安得烈與腓力告耶穌、
      verse: 22
    - text: 耶穌曰、人子榮時至矣、
      verse: 23
    - text: 我誠語汝、麥粒弗落於地而死、獨存而已、死則結實繁矣、
      verse: 24
    - text: 愛其生者喪之、不愛其生於斯世者、將保之至永生、
      verse: 25
    - text: 人役於我、則當從我、我所在、我役亦將在焉、役於我者、我父將貴之、
      verse: 26
    - text: 今我心憂忡、將何言乎、父歟、拯我免於斯時、然我爲此而至斯時也、
      verse: 27
    - text: 父歟、願爾榮爾名、時、自天有聲云、我旣榮之、將再榮之、
      verse: 28
    - text: 旁立之衆聞之、曰、雷也、或曰、天使與之言也、
      verse: 29
    - text: 耶穌曰、斯聲之來、非爲我、乃爲爾曹、
      verse: 30
    - text: 今此世見鞫、此世之君見逐矣、
      verse: 31
    - text: 我若見舉離地、將引衆就我矣、
      verse: 32
    - text: 耶穌此言、乃示其將死之狀也、
      verse: 33
    - text: 衆曰、我聞律云、基督永存、爾何言人子將見舉乎、此人子誰耶、
      verse: 34
    - text: 耶穌曰、光在爾中暫耳、有光則宜行、免暗及爾、行於暗者、不知所往矣、
      verse: 35
    - text: 爾尚有光、宜信之、致成爲光之子也、○
      verse: 36
    - text: 耶穌言竟、遂往而隱、雖多行異蹟於衆前、而人猶不之信、
      verse: 37
    - text: 以應先知以賽亞之言云、主歟、我所宣傳、信者誰乎、主之臂力、顯於誰乎、
      verse: 38
    - text: 衆所以不能信者、蓋以賽亞又云、
      verse: 39
    - text: 主瞽其目、頑其心、恐其目見心悟、轉移而我醫之、
      verse: 40
    - text: 以賽亞之言、因見其榮、而論及之也、
      verse: 41
    - text: 然有司多信之、以法利賽人故、不承認之、恐見逐於會堂、
      verse: 42
    - text: 蓋好人之榮、過於上帝之榮也、○
      verse: 43
    - text: 耶穌呼曰、信我者、非信我、乃信遣我者、
      verse: 44
    - text: 且見我、卽見遣我者也、
      verse: 45
    - text: 我乃光、臨於世、俾信者弗居於暗、
      verse: 46
    - text: 聞我言而不守者、我不之鞫、蓋我來非以鞫世、乃以救世耳、
      verse: 47
    - text: 人拒我、弗納我言、有鞫之者、卽我所言之道、將鞫之於末日也、
      verse: 48
    - text: 我未嘗由己而言、乃遣我之父、以所當言、所當語者命我也、
      verse: 49
    - text: 我知其命乃永生、故我所言、乃依父語我者言之、
      verse: 50
  - chapter: 13
    verses:
    - text: 逾越節前、耶穌知離世歸父時至、旣愛在世之屬己者、終亦愛之、
      verse: 1
    - text: 席間、魔旣以賣耶穌之意、置於西門子加畧人猶大之心、
      verse: 2
    - text: 耶穌知父已畀萬物於其手、且知其出於上帝、歸於上帝、
      verse: 3
    - text: 遂離席解衣、取巾自束、
      verse: 4
    - text: 注水於盤、濯門徒足、以所束之巾拭之、
      verse: 5
    - text: 比及西門彼得、彼得曰、主、濯我足乎、
      verse: 6
    - text: 耶穌曰、我所爲者、爾今不識、後則知之、
      verse: 7
    - text: 彼得曰、爾終毋濯我足、曰、我不爾濯、爾則與我無與、
      verse: 8
    - text: 西門彼得曰、主、不止我足、卽我手與首、亦然、
      verse: 9
    - text: 耶穌曰、旣浴者、祇須濯足、則全潔矣、爾曹乃潔、但不盡然耳、
      verse: 10
    - text: 蓋耶穌知將賣己者爲誰、故曰、不盡潔也、○
      verse: 11
    - text: 濯畢、衣而復坐、曰、我所行者、爾知之乎、
      verse: 12
    - text: 爾稱我爲師、爲主、爾之言然、蓋我是也、
      verse: 13
    - text: 我爲主、爲師、猶濯爾足、則爾曹亦宜相濯足也、
      verse: 14
    - text: 蓋我以模楷示爾、使爾如我所行而行焉、
      verse: 15
    - text: 我誠語汝、僕不大於主、使者不大於使之者、
      verse: 16
    - text: 爾若知此而行之、則福矣、
      verse: 17
    - text: 我言非槪指爾衆、我所選者我知之、但使經得驗、同我食餅者、舉踵敵我也、
      verse: 18
    - text: 今事未成、我先告爾、俾及旣成、可信我爲基督、
      verse: 19
    - text: 我誠語汝、接我所遣者、卽接我、接我者、卽接遣我者也、○
      verse: 20
    - text: 耶穌言此、心則憂忡、證曰、我誠語汝、爾中一人將賣我矣、
      verse: 21
    - text: 門徒相視、不知所言者誰、
      verse: 22
    - text: 有一爲耶穌所愛者、適倚其懷、
      verse: 23
    - text: 西門彼得頷示之、蓋謂告我儕所言者誰也、
      verse: 24
    - text: 乃依耶穌胸問曰、主、誰歟、
      verse: 25
    - text: 耶穌曰、我濡片食而予之者是也、遂濡片食、予西門子加畧人猶大、
      verse: 26
    - text: 猶大受片食後、撒但入之、耶穌語之曰、爾所爲者速爲之、
      verse: 27
    - text: 同席者、無人知其何以言此、
      verse: 28
    - text: 或意因猶大職橐、使市節筵所需、抑使濟貧也、
      verse: 29
    - text: 猶大受片食亟出、時已夜矣、○
      verse: 30
    - text: 旣出、耶穌曰、今也人子榮、上帝亦因之而榮、
      verse: 31
    - text: 上帝將於己榮之、且速榮之、
      verse: 32
    - text: 小子乎、我尚暫偕爾、爾將尋我、昔我語猶太人、我所往、爾不能至、今亦如是語爾也、
      verse: 33
    - text: 我以新誡予爾、令爾相愛、如我愛爾、爾亦相愛也、
      verse: 34
    - text: 爾若相愛、則人皆識爾爲我徒也、○
      verse: 35
    - text: 西門彼得曰、主何往、耶穌曰、我所往、爾今不能從、後將從之、
      verse: 36
    - text: 彼得曰、主、今何不能從爾乎、我欲爲爾捐生、
      verse: 37
    - text: 耶穌曰、爾爲我捐生乎、我誠語汝、鷄尚未鳴、爾將三言不識我矣、
      verse: 38
  - chapter: 14
    verses:
    - text: 爾心勿憂、旣信上帝、亦宜信我、
      verse: 1
    - text: 我父家多第宅、否則我必先告爾、我往、乃備爾所居耳、
      verse: 2
    - text: 若往備之、則復來接爾歸我、我所在、爾亦在焉、
      verse: 3
    - text: 我所往、爾知其途、
      verse: 4
    - text: 多馬曰、主、爾所往、我且不知、焉知其途乎、
      verse: 5
    - text: 耶穌曰、我卽途也、誠也、生也、非由我、則無人詣父、
      verse: 6
    - text: 爾若識我、則亦識我父、今而後爾識之、且曾見之、
      verse: 7
    - text: 腓力曰、主、以父示我儕、足矣、
      verse: 8
    - text: 耶穌曰、腓力、我偕爾如是之久、爾猶不識我乎、見我卽見父、爾何言以父示我耶、
      verse: 9
    - text: 我在父中、父在我中、爾弗信乎、我語爾者、非由己而言、乃恆在我中之父行厥行也、
      verse: 10
    - text: 我在父中、父在我中、爾宜信之、否則以所行者信我、
      verse: 11
    - text: 我誠語汝、信我者將行我之行、且行大於斯者、以我歸父也、
      verse: 12
    - text: 爾以我名求者、我必成之、俾父以子而榮、
      verse: 13
    - text: 爾以我名求於我者、我必成之、
      verse: 14
    - text: 爾若愛我、必守我誡、
      verse: 15
    - text: 我將求父、父必別以保惠師予爾、使之永偕爾也、
      verse: 16
    - text: 卽眞理之神、世不能納、以弗之見、且弗之識、惟爾識之、以其恆偕爾、且將在爾衷、
      verse: 17
    - text: 我不遺爾爲孤子、我必就爾、
      verse: 18
    - text: 頃之、世不復見我、惟爾見我、以我生、爾亦必生、
      verse: 19
    - text: 是時也、爾將知我在父中、爾在我中、我在爾中、
      verse: 20
    - text: 有我誡而守之者、卽愛我、愛我者、必見愛於我父、我亦愛之、且以己顯示之、
      verse: 21
    - text: 有猶大者、非加畧之猶大、曰、主、顯示我儕、而不顯示於世何也、
      verse: 22
    - text: 耶穌曰、人若愛我、必守我道、我父必愛之、我儕就而偕居焉、
      verse: 23
    - text: 不愛我者、不守我道、爾所聞者非我道、乃遣我之父之道也、○
      verse: 24
    - text: 我偕爾居時、言此於爾、
      verse: 25
    - text: 惟保惠師、卽父因我名將遣之聖神、必以萬事訓爾、且令爾悉憶我所語爾者、
      verse: 26
    - text: 我遺爾以安、以我之安予爾、我所予、非如世所予、爾心勿憂、勿懼、
      verse: 27
    - text: 爾嘗聞我云、我往而復就爾、爾若愛我、則以我歸父而喜、以父大於我也、
      verse: 28
    - text: 今事未成、我先告爾、俾及旣成、爾可信之、
      verse: 29
    - text: 此後、我與爾無多言、蓋此世之君將至、彼於我無與也、
      verse: 30
    - text: 但使世知我愛父、循父所命而行焉、起、我儕其去此、
      verse: 31
  - chapter: 15
    verses:
    - text: 我爲眞葡萄樹、我父爲場師、
      verse: 1
    - text: 凡在我之枝、而不實者、則去之、實則潔之、使實尤繁也、
      verse: 2
    - text: 今爾曹因我語爾之言而潔矣、
      verse: 3
    - text: 爾宜恆在我中、我亦在爾中、若枝不恆在樹、不能自實、爾不恆在我、亦然、
      verse: 4
    - text: 我爲葡萄樹、爾爲枝、恆在我中、我亦在彼中者、則結實孔繁、蓋外乎我、爾無能爲也、
      verse: 5
    - text: 不恆在我者、猶枝見棄而槁、人拾而投於火焚之、
      verse: 6
    - text: 若爾恆在我中、我言恆在爾中、凡爾所欲、求則成之、
      verse: 7
    - text: 爾結實孔繁、我父於此而榮、而爾乃爲我徒也、
      verse: 8
    - text: 如父愛我、我亦愛爾、爾宜恆在我之愛中、
      verse: 9
    - text: 爾守我誡、則恆在我愛、如我守父誡、而恆在其愛矣、
      verse: 10
    - text: 我以是語爾、俾我之喜在爾中、俾爾之喜得盈也、
      verse: 11
    - text: 爾宜相愛、如我愛爾、此我誡也、
      verse: 12
    - text: 人爲友捐生、愛莫大於此者、
      verse: 13
    - text: 爾若行我所命、卽我友也、
      verse: 14
    - text: 今而後我不謂爾爲僕、蓋僕不知其主所行、乃謂爾爲友、因所聞於父者、已悉示爾、
      verse: 15
    - text: 非爾選我、乃我選爾立爾、俾爾往而結實、且俾爾實恆存、致爾以我名求父者、父則賜爾、
      verse: 16
    - text: 我以此命爾、使爾相愛、
      verse: 17
    - text: 世若惡爾、爾知其先已惡我、
      verse: 18
    - text: 爾若屬世、世必愛屬己者、爾非屬世、乃我選爾出乎世、故世惡爾焉、
      verse: 19
    - text: 宜憶我言云、僕不大於主、人若窘逐我、亦將窘逐爾、若守我言、亦將守爾言矣、
      verse: 20
    - text: 人將因我名悉以是加爾、不識遣我者故也、
      verse: 21
    - text: 若我未來誨之、彼則無罪、今其罪無可諉矣、
      verse: 22
    - text: 惡我者、亦惡我父、
      verse: 23
    - text: 我若未於其中行人所未行者、彼則無罪、今彼於我及父、且見且惡矣、
      verse: 24
    - text: 此乃應其律所載云、彼無故惡我也、
      verse: 25
    - text: 但我自父將遣於爾之保惠師、卽出於父眞理之神、旣至、必爲我證、
      verse: 26
    - text: 爾亦爲證、以爾自始偕我也、
      verse: 27
  - chapter: 16
    verses:
    - text: 我以此語爾、免爾傾覆、
      verse: 1
    - text: 人將逐爾出會、且時將至、殺爾者、自以爲事上帝也、
      verse: 2
    - text: 如是、因其未識父與我也、
      verse: 3
    - text: 我以是語爾、時至、俾爾憶及我嘗言之、初未以此語爾者、以我偕爾也、
      verse: 4
    - text: 我今歸於遣我者、爾中無人問我何往、
      verse: 5
    - text: 第因我以是語爾、憂充爾心矣、
      verse: 6
    - text: 然我以誠語爾、我往、則益爾、不往、保惠師弗來、往則遣之就爾、
      verse: 7
    - text: 至則以罪、以義、以鞫、使世自訟、
      verse: 8
    - text: 以罪、因其弗信我、
      verse: 9
    - text: 以義、因我歸父、爾不復見我、
      verse: 10
    - text: 以鞫、因斯世之君見鞫也、
      verse: 11
    - text: 我尚有多端語爾、但爾今弗克勝之、
      verse: 12
    - text: 迨眞理之神至、將導爾悉明眞理、蓋彼非由己而言、乃言其所聞、且以將來者示爾、
      verse: 13
    - text: 彼將榮我、蓋以取於我者示爾也、
      verse: 14
    - text: 凡父所有者、卽我有、故曰、以取於我者示爾也、
      verse: 15
    - text: 頃之、爾不見我、又頃之、爾復見我、
      verse: 16
    - text: 其徒或相語曰、彼云、頃之不見我、又頃之復見我、且云、因我歸父、此言何也、
      verse: 17
    - text: 又曰、頃之云者、何也、我不知其所謂也、
      verse: 18
    - text: 耶穌知其欲問、遂曰、我言頃之爾不見我、又頃之爾復見我、爾以此相詰乎、
      verse: 19
    - text: 我誠語汝、爾將哭而哀、世將喜、爾將憂、然爾憂必易爲樂也、
      verse: 20
    - text: 婦臨產則憂、因其期至、旣誕、不復憶其苦、喜有人生於世也、
      verse: 21
    - text: 如是爾今有憂、然我復見爾、爾心將喜、且爾之喜、無人奪之、
      verse: 22
    - text: 其時、爾無所問於我、我誠語汝、爾若有求於父、父將以我名賜爾、
      verse: 23
    - text: 爾未嘗以我名而求、求則必得、致爾之樂盈焉、○
      verse: 24
    - text: 凡此、我曾以喻語爾、時至、我不復以喻語爾、乃以父明示於爾、
      verse: 25
    - text: 其時、爾將以我名而求、我不曰、我將爲爾祈父、
      verse: 26
    - text: 蓋父自愛爾、以爾愛我、且信我出於父也、
      verse: 27
    - text: 我出於父而臨世、復離世而歸父、
      verse: 28
    - text: 門徒曰、今爾明言、不以喻矣、
      verse: 29
    - text: 我今知爾乃無不知、無須人問、是以信爾自上帝出也、
      verse: 30
    - text: 耶穌曰、今爾信乎、
      verse: 31
    - text: 時將至、且已至矣、爾將離散、各歸其所、遺我獨在、然我非獨在、父偕我也、
      verse: 32
    - text: 我以此語爾、俾爾於我而安、爾在世有難、然當毅然、我已勝世矣、
      verse: 33
  - chapter: 17
    verses:
    - text: 耶穌言竟、舉目仰天曰、父歟、時至矣、祈榮爾子、致子榮爾、
      verse: 1
    - text: 如爾予子以權、以治凡有血氣者、俾子以永生予爾所予之者、
      verse: 2
    - text: 永生也者、識爾爲唯一之眞上帝、與爾所遣之耶穌基督也、
      verse: 3
    - text: 我已榮爾於地、爾所委我行者、我已成之矣、
      verse: 4
    - text: 父歟、今使我與爾偕榮、卽創世之先、與爾共有之榮也、
      verse: 5
    - text: 爾自世予我之人、我已以爾名示之、彼原屬爾、爾以予我、而彼已守爾道也、
      verse: 6
    - text: 今彼知爾所予我者、悉由於爾、
      verse: 7
    - text: 蓋爾授我之言、我授於彼、而彼受之、知我誠由爾出、且信爾遣我也、
      verse: 8
    - text: 我爲彼祈、不爲世祈、惟爲爾所予我者、以其屬爾也、
      verse: 9
    - text: 凡屬我者屬爾、屬爾者屬我、我於彼而榮矣、
      verse: 10
    - text: 今而後、我不在世、彼在世、我歸爾、聖父歟、爾所予我者、祈於爾名保之、俾其爲一、如爾我然、
      verse: 11
    - text: 我偕彼之時、曾於爾所予我之名保之、且守之、中無所亡、惟淪亡之子耳、以應經言也、
      verse: 12
    - text: 今我歸爾、而言此於世、致我之樂盈於彼焉、
      verse: 13
    - text: 我以爾道授之、而世惡之、以其不屬世、如我不屬世然、
      verse: 14
    - text: 我非祈爾取之離世、乃保之脫惡也、
      verse: 15
    - text: 彼不屬世、如我不屬世然、
      verse: 16
    - text: 祈爾聖之以眞理、爾道乃眞理也、
      verse: 17
    - text: 爾遣我入世、我亦遣彼入世、
      verse: 18
    - text: 我爲彼而聖、使彼亦以眞理而聖、
      verse: 19
    - text: 我不僅爲彼祈、亦爲因其言而信我者祈、
      verse: 20
    - text: 使皆爲一、如父在我中、我在父中、使彼亦在我儕中、令世信爾遣我也、
      verse: 21
    - text: 爾予我之榮、我已予彼、使之爲一、如爾我爲一然、
      verse: 22
    - text: 我於彼中、爾於我中、使之成全於一、致世知爾遣我、且愛彼如愛我焉、
      verse: 23
    - text: 父歟、爾所予我者、願於我所在、彼亦偕在、見爾賜我之榮、蓋創世之先、爾已愛我矣、
      verse: 24
    - text: 義哉父乎、世弗爾知、惟我知爾、斯人亦知爾遣我也、
      verse: 25
    - text: 我旣以爾名示之、又將示之、致爾愛我之愛在彼中、我亦在彼中矣、
      verse: 26
  - chapter: 18
    verses:
    - text: 耶穌言竟、偕門徒出、越汲淪溪、有一園、入焉、
      verse: 1
    - text: 賣耶穌之猶大、亦識其處、因耶穌偕門徒屢集於彼也、
      verse: 2
    - text: 猶大率卒一隊、與祭司諸長法利賽人之隸、以炬、以燈、以械而至、
      verse: 3
    - text: 耶穌知事將及己、出而問曰、爾誰尋耶、
      verse: 4
    - text: 曰、拿撒勒人耶穌、耶穌曰、我是也、賣之之猶大、亦偕衆而立、
      verse: 5
    - text: 耶穌一言我是、衆退卻而仆地、
      verse: 6
    - text: 耶穌復問曰、爾誰尋耶、曰、拿撒勒人耶穌、
      verse: 7
    - text: 耶穌曰、已告爾我是矣、若尋我、則容斯衆去、
      verse: 8
    - text: 是爲驗其前言云、爾予我者、未亡其一也、
      verse: 9
    - text: 西門彼得拔佩刀、擊大祭司之僕、削其右耳、僕名馬勒古、
      verse: 10
    - text: 耶穌語彼得曰、韜爾刀、父予我之杯、我不飲乎、○
      verse: 11
    - text: 於是隊卒與千夫長、及猶太人之隸、執耶穌繫之、
      verse: 12
    - text: 先曳至亞那乃是歲大祭司該亞法之妻父也、
      verse: 13
    - text: 該亞法者、卽曾與猶太人議云、一人代民死、乃有益者也、○
      verse: 14
    - text: 西門彼得從耶穌、又一門徒從之、乃素爲大祭司所識者、同入大祭司院、
      verse: 15
    - text: 彼得立於門外、大祭司所識之門徒、出語司門之婢、引彼得入、
      verse: 16
    - text: 婢謂彼得曰、爾亦斯人之徒乎、曰、非也、
      verse: 17
    - text: 衆僕與隸、因寒熾炭、立而向火、彼得亦偕之向火、○
      verse: 18
    - text: 大祭司以其門徒與訓誨詰耶穌、
      verse: 19
    - text: 耶穌曰、我明言於世、恆訓於會堂及殿、卽猶太人恆集之處、隱中則無所言、
      verse: 20
    - text: 胡爲問我、可問聞於我者、我與之言何、彼皆知也、
      verse: 21
    - text: 耶穌言此、旁立一隸批之、曰、爾若是對大祭司乎、
      verse: 22
    - text: 耶穌曰、我言若非、可證其非、若是、何批我耶、
      verse: 23
    - text: 亞那解之至大祭司該亞法、仍繫焉、○
      verse: 24
    - text: 西門彼得立而向火、或謂之曰、爾亦其徒乎、彼得弗承、曰、非也、
      verse: 25
    - text: 有大祭司之僕、卽彼得削其耳者之戚屬、曰、我非見爾偕彼於園乎、
      verse: 26
    - text: 彼得復不承、鷄卽鳴矣、○
      verse: 27
    - text: 平旦、衆曳耶穌、自該亞法至公廨、衆弗入、以免受汚、不得食逾越節筵也、
      verse: 28
    - text: 彼拉多出、謂衆曰、以何事訟斯人乎、
      verse: 29
    - text: 對曰、彼若非行惡者、我儕則不付於爾矣、
      verse: 30
    - text: 彼拉多曰、爾自取之、依爾律鞫之、猶太人曰、我儕殺人、不合於律、
      verse: 31
    - text: 此乃驗耶穌所言、示其將如何而死也、○
      verse: 32
    - text: 彼拉多復入公廨、召耶穌語之曰、爾乃猶太人王乎、
      verse: 33
    - text: 耶穌曰、爾此言由己歟、抑他人告爾歟、
      verse: 34
    - text: 彼拉多曰、我豈猶太人乎、爾民與祭司諸長付爾於我、爾所爲者何也、
      verse: 35
    - text: 耶穌曰、我國非屬斯世、若然、則我之臣必戰、免我見付於猶太人、但今我國非由斯世耳、
      verse: 36
    - text: 彼拉多曰、然則爾爲王乎、曰、爾言我爲王、我爲此而生、爲此臨世、以證眞理、屬眞理者、悉聽我言、彼拉多曰、眞理維何、○
      verse: 37
    - text: 言竟、復出謂猶太人曰、我不見其有何辜也、
      verse: 38
    - text: 但爾有例、至逾越節爲爾釋一囚、爾欲我釋猶太人王乎、
      verse: 39
    - text: 衆復呼曰、非斯人、巴拉巴耳、巴拉巴者、盜也、
      verse: 40
  - chapter: 19
    verses:
    - text: 彼拉多遂取耶穌鞭之、
      verse: 1
    - text: 士卒編棘冕、冠其首、衣以紫袍、
      verse: 2
    - text: 曰、猶太人王安哉、遂批之、
      verse: 3
    - text: 彼拉多復出語衆曰、我引之出就爾、令爾知我不見其有何辜也、
      verse: 4
    - text: 於是耶穌冠棘冕、衣紫袍而出、彼拉多謂衆曰、試觀斯人、
      verse: 5
    - text: 祭司諸長、及衆隸見之、呼曰、釘之十架、釘之十架、彼拉多曰、爾自釘之、我不見其有何辜也、
      verse: 6
    - text: 猶太人曰、我儕有律、依律彼當死、以其擅爲上帝子也、
      verse: 7
    - text: 彼拉多聞之、益懼、
      verse: 8
    - text: 復入公廨、謂耶穌曰、爾奚自、耶穌弗答、
      verse: 9
    - text: 彼拉多曰、爾弗與我言乎、豈不知我有權釋爾、亦有權釘爾於十架乎、
      verse: 10
    - text: 耶穌曰、非自上賜爾、爾則無權於我、故以我付爾者、罪尤大也、
      verse: 11
    - text: 由是彼拉多思何以釋之、猶太人呼曰、爾釋斯人、非忠於該撒、凡擅謂爲王者、叛該撒也、
      verse: 12
    - text: 彼拉多聞之、引耶穌出、升公座、其處稱鋪石、希伯來音、曰厄巴大、
      verse: 13
    - text: 時乃備逾越節之日、約日中、彼拉多謂猶太人曰、試觀爾王、
      verse: 14
    - text: 衆呼曰、去之、去之、釘之十架、彼拉多曰、我以爾王釘十架乎、祭司諸長對曰、該撒而外、我無王也、
      verse: 15
    - text: 遂以耶穌付於衆、以釘十架、○
      verse: 16
    - text: 衆曳之、耶穌自負十架而出、至一地、名髑髏處、希伯來音、曰各各他、
      verse: 17
    - text: 在彼釘之十架、同釘二人、一左一右、耶穌在中、
      verse: 18
    - text: 彼拉多書標置於十架、曰、猶太人王、拿撒勒人耶穌、
      verse: 19
    - text: 猶太人多讀此標、因耶穌釘處近邑、且以希伯來、羅馬、希利尼文書之、
      verse: 20
    - text: 猶太祭司諸長謂彼拉多曰、勿書猶太人王、惟書自謂猶太人王、
      verse: 21
    - text: 彼拉多曰、我所書者、已書之矣、○
      verse: 22
    - text: 士卒旣釘耶穌於十架、取其衣四分之、各得其一、又取其裏衣、此衣無縫、乃自上渾織而成者、
      verse: 23
    - text: 士卒相語曰、勿裂之、鬮觀誰得、使應經所云、彼分我衣、而鬮我服、斯事士卒果行之、
      verse: 24
    - text: 耶穌之母、與其母之姊妹、及革流巴之妻馬利亞、並抹大拉之馬利亞、近耶穌十架而立、
      verse: 25
    - text: 耶穌見其母及所愛之徒立於旁、謂母曰、媼歟、視爾子、
      verse: 26
    - text: 又謂厥徒曰、視爾母、自是厥徒接之以歸、○
      verse: 27
    - text: 耶穌知諸事旣成、致驗經言、乃曰、我渴矣、
      verse: 28
    - text: 在彼有器、滿盛以醯、或以海絨浸之、束於牛膝草莖、遞至其口、
      verse: 29
    - text: 耶穌受醯、曰、成矣、遂俯首歸其神焉、○
      verse: 30
    - text: 時乃備節之日、猶太人不欲安息日留屍於十架、蓋此安息日、乃大日也、遂求彼拉多令折其脛而去之、
      verse: 31
    - text: 士卒至、將與之同釘者、以次折其脛、
      verse: 32
    - text: 及耶穌、見其已死、不折之、
      verse: 33
    - text: 惟一卒以戈刺其脇、血與水卽出焉、
      verse: 34
    - text: 見者證之、其證乃眞、自知其言眞、俾爾亦信也、
      verse: 35
    - text: 斯事悉成、以應經言、其骨無一見折也、
      verse: 36
    - text: 又一經言、衆將視其所刺者、○
      verse: 37
    - text: 此後、有亞利馬太約瑟者、耶穌門徒也、因畏猶太人、隱諱之、求彼拉多、俾取耶穌屍、彼拉多許之、遂往取焉、
      verse: 38
    - text: 又有尼哥底母、卽昔夜就耶穌者也、攜沒藥和沈香約百斤而來、
      verse: 39
    - text: 若輩遂取耶穌屍、以枲布加香品裹之、循猶太人葬例也、
      verse: 40
    - text: 釘十架之處有園、中有新墓、從未葬人者、
      verse: 41
    - text: 因猶太人備節之日、且墓邇、故葬耶穌於彼焉、
      verse: 42
  - chapter: 20
    verses:
    - text: 七日之首日昧爽、抹大拉之馬利亞至墓、見石自墓而移、
      verse: 1
    - text: 遂趨詣西門彼得、及耶穌所愛之徒曰、人取主出墓、不知置於何處、
      verse: 2
    - text: 彼得與斯徒遂出適墓、
      verse: 3
    - text: 二人並趨、斯徒越彼得而先至、
      verse: 4
    - text: 俯視墓中、見枲布在焉、但未入、
      verse: 5
    - text: 西門彼得隨至、入墓、見枲布在、
      verse: 6
    - text: 而裹首之巾、不與枲布同在、別捲一處、
      verse: 7
    - text: 先至墓之門徒亦入、見而信之、
      verse: 8
    - text: 蓋衆猶未識經意、彼必自死復起也、
      verse: 9
    - text: 於是二徒各歸其家、○
      verse: 10
    - text: 馬利亞立墓外而哭、哭時、俯視墓中、
      verse: 11
    - text: 見天使二、衣白衣、坐於耶穌屍身所臥之處、一在首、一在足、
      verse: 12
    - text: 謂馬利亞曰、婦歟、何哭耶、對曰、人取我主去、不知置於何處、
      verse: 13
    - text: 言畢、反身見耶穌立、不知其爲耶穌也、
      verse: 14
    - text: 耶穌曰、婦歟、何哭耶、爾誰尋乎、馬利亞意其爲司園者、曰、主歟、爾若舁之去、請告我置於何處、我將取之、
      verse: 15
    - text: 耶穌曰、馬利亞乎、馬利亞轉身、以希伯來音曰、拉波尼、卽夫子也、
      verse: 16
    - text: 耶穌曰、勿捫我、以我尚未升至父、惟往語我兄弟云、我升至我父、亦爾父、我上帝、亦爾上帝、
      verse: 17
    - text: 抹大拉之馬利亞往告門徒曰、我已見主矣、又以耶穌語己之事告之、○
      verse: 18
    - text: 是日乃七日之首日、旣暮、門徒所在、其門已閉、畏猶太人故也、耶穌至、立於中曰、願爾曹安、
      verse: 19
    - text: 言竟、以手與脇示之、門徒見主、則喜、
      verse: 20
    - text: 耶穌又曰、願爾曹安、我遣爾、如父遣我、
      verse: 21
    - text: 遂噓於衆曰、受聖神、
      verse: 22
    - text: 爾於何人之罪、赦則赦矣、存則存矣、○
      verse: 23
    - text: 有多馬稱低土馬者、十二徒之一也、耶穌至時、未同在焉、
      verse: 24
    - text: 諸徒語之曰、我已見主矣、多馬曰、我不見其手中釘迹、以指探之、手探其脇、必不信也、○
      verse: 25
    - text: 越八日、門徒復集、多馬與焉、門已閉、耶穌至、立於中曰、願爾曹安、
      verse: 26
    - text: 謂多馬曰、伸爾指、視我手、伸爾手、探我脇、勿疑、宜信也、
      verse: 27
    - text: 多馬對曰、我主、我上帝哉、
      verse: 28
    - text: 耶穌曰、多馬歟、蓋爾見我固信、未見而信者福矣、○
      verse: 29
    - text: 耶穌於門徒前、又多行異蹟、是書未錄、
      verse: 30
    - text: 第錄此、俾爾得信耶穌爲基督、爲上帝子、信之、則以其名而得生焉、
      verse: 31
  - chapter: 21
    verses:
    - text: 厥後、耶穌在提比哩亞海濱、復見於門徒、其見如左、
      verse: 1
    - text: 西門彼得、多馬稱低土馬、加利利之迦拿人拿但業、西庇太二子、又有二徒同在、
      verse: 2
    - text: 西門彼得謂衆曰、我往漁焉、衆曰、我亦偕往、遂出登舟、是夜無所獲、
      verse: 3
    - text: 旣旦、耶穌立於岸、門徒不知其爲耶穌也、
      verse: 4
    - text: 耶穌曰、小子、有食乎、對曰、無、
      verse: 5
    - text: 曰、施網舟右則得之、遂施網、而不克舉、魚多故也、
      verse: 6
    - text: 耶穌所愛之徒謂彼得曰、主也、西門彼得一聞是主、因裸、則束外衣、下於海、
      verse: 7
    - text: 其餘門徒、以去岸不遠、約二百肘、遂駕小舟、曳其網之魚而至、
      verse: 8
    - text: 甫登岸、卽見有熾炭、上有魚與餅、
      verse: 9
    - text: 耶穌謂之曰、爾甫獲之魚、取數尾來、
      verse: 10
    - text: 西門彼得遂往、曳網上岸、內牣大魚百五十有三、魚雖多而網弗裂、
      verse: 11
    - text: 耶穌曰、來食、門徒無敢問爾爲誰者、蓋知其爲主也、
      verse: 12
    - text: 耶穌前、取餅予衆、魚亦如之、
      verse: 13
    - text: 耶穌自死而起、見於門徒者、此其三也、○
      verse: 14
    - text: 食畢、耶穌謂西門彼得曰、約翰子西門、爾較斯衆尤愛我乎、對曰、主、然、爾知我愛爾矣、曰、飼我羔、
      verse: 15
    - text: 又謂之曰、約翰子西門、爾愛我乎、對曰、主、然、爾知我愛爾矣、曰、牧我羊、
      verse: 16
    - text: 三謂之曰、約翰子西門、爾愛我乎、彼得因耶穌三言爾愛我乎、則憂、曰、主、爾無不知、爾知我愛爾矣、耶穌曰、飼我羊、
      verse: 17
    - text: 我誠語汝、爾少時、自束帶、隨欲而往、及老、將伸手見束於人、曳至不欲往之處、
      verse: 18
    - text: 耶穌此言、乃指彼得將如何而死、以榮上帝也、言畢、則曰、從我、
      verse: 19
    - text: 彼得轉身、見耶穌所愛之徒從之、卽飱時倚耶穌胸、問賣主爲誰者也、
      verse: 20
    - text: 遂問耶穌曰、主、斯人將如何、
      verse: 21
    - text: 耶穌曰、我若欲其待我來、與爾何涉、爾其從我、
      verse: 22
    - text: 故兄弟中相傳、謂此徒不死、然耶穌非言其不死、第言我若欲其待我來、與爾何涉耳、○
      verse: 23
    - text: 證此而書之者、卽此徒、我儕知其證眞也、○
      verse: 24
    - text: 夫耶穌所行、更有多焉者、若逐一書之、我意所錄之書、世不勝載矣、
      verse: 25
  name: John
- chapters:
  - chapter: 1
    verses:
    - text: 提阿非羅乎、我曾作前書、論耶穌始行始教者、
      verse: 1
    - text: 至其由聖神、命所選之使徒後、見接升天之日、
      verse: 2
    - text: 其受害後、見於使徒、以多據顯己爲生、歷四旬、且言上帝國之事、
      verse: 3
    - text: 與使徒同集時、命之曰、勿去耶路撒冷、以待父所許、卽爾嘗聞於吾者、
      verse: 4
    - text: 蓋約翰施洗以水、不日、爾將受洗於聖神矣、○
      verse: 5
    - text: 使徒會集、
      verse: 6
    - text: 問耶穌曰、主、爾興復以色列國、卽此時乎、耶穌曰、時與日、乃父以己權所定、非爾可知也、
      verse: 7
    - text: 但聖神臨爾時、爾將得能、且於耶路撒冷、猶太全區、撒瑪利亞、以至地極、爲我之證、
      verse: 8
    - text: 言畢、衆觀時、耶穌見舉、有雲接之而不見、
      verse: 9
    - text: 旣上升、衆注目仰天、適有二白衣者立其旁、
      verse: 10
    - text: 曰、加利利人乎、胡爲立而仰天耶、此耶穌別爾、見接升天、爾見其如何升天、亦將如何下臨也、○
      verse: 11
    - text: 使徒自橄欖山歸耶路撒冷、此山距耶路撒冷、約一安息日之程、
      verse: 12
    - text: 入城、則登所居之樓、有若彼得、約翰、雅各、安得烈、腓力、多馬、巴多羅買、馬太、亞勒腓子雅各、稱銳之西門、雅各之子猶大、
      verse: 13
    - text: 彼衆偕數婦、及耶穌母馬利亞、與其兄弟、一心恆務祈禱、○
      verse: 14
    - text: 斯時聚集之衆、約百二十人、彼得立於其中、
      verse: 15
    - text: 曰、兄弟乎、聖神以大衞之口、豫言引人執耶穌之猶大、此經得驗、宜也、
      verse: 16
    - text: 蓋彼曾與我儕同列、共任此役、
      verse: 17
    - text: 斯人以不義之賞、購田、身仆腹裂、其腸突流、
      verse: 18
    - text: 耶路撒冷居民悉知之、故依方言、稱其田曰亞革大馬、卽血田也、
      verse: 19
    - text: 詩篇載云、願其屋宇爲墟、無人居之、又云、願其督率之職、他人取之、
      verse: 20
    - text: 故主耶穌在我儕中出入時、
      verse: 21
    - text: 自約翰施洗始、至其別我接升之日、須於常與我儕偕者、簡立一人、同證其復起也、
      verse: 22
    - text: 是故立二人、一約瑟、稱巴撒巴、又名猶士都、一馬提亞、
      verse: 23
    - text: 乃祈曰、識衆心之主歟、於此二人、示爾所選者爲誰、
      verse: 24
    - text: 俾得與於此役、及使徒之職、猶大已由之墮落、而往己地矣、
      verse: 25
    - text: 於是鬮之、得馬提亞、遂與十一使徒同列焉、
      verse: 26
  - chapter: 2
    verses:
    - text: 五旬節旣至、彼衆咸集一處、
      verse: 1
    - text: 忽自天有聲、如烈風衝突、充乎所坐之室、
      verse: 2
    - text: 遂見有歧舌如火、止於各人、
      verse: 3
    - text: 衆皆充乎聖神、始言諸方言、如神所賜以言者、○
      verse: 4
    - text: 時、有敬虔之猶太人、來自天下諸國、寓於耶路撒冷、
      verse: 5
    - text: 旣聞此聲、集而惶惑、因各聞其言己之方言也、
      verse: 6
    - text: 咸駭而奇之、曰、言者非皆加利利人乎、
      verse: 7
    - text: 何我儕所聞、盡己故土之言耶、
      verse: 8
    - text: 有帕提亞人、瑪代人、以攔人、居米所波大米、猶太、加帕多家、本都、亞西亞、
      verse: 9
    - text: 弗呂家、旁非利亞、埃及、曁近古利奈之呂彼亞諸方者、並來自羅馬之旅人、或猶太人、或進教者、
      verse: 10
    - text: 革哩底人、亞拉伯人、咸聞以己之方言、述上帝之大事也、
      verse: 11
    - text: 遂皆駭異猶豫、相問曰、此何意耶、
      verse: 12
    - text: 或戲之曰、彼酣於新酒耳、○
      verse: 13
    - text: 彼得與十一使徒立而揚聲曰、猶太人、與凡居於耶路撒冷者、宜知此而諦聽我言、
      verse: 14
    - text: 爾意其人爲醉者、非也、蓋時甫巳初耳、
      verse: 15
    - text: 此卽由先知約珥所言、
      verse: 16
    - text: 上帝曰、末時、吾將注吾神於凡有血氣者、爾之子女將豫言、幼將見象、老將見夢、
      verse: 17
    - text: 是時也、吾將以神注吾僕婢、彼將豫言、
      verse: 18
    - text: 吾將顯異蹟於上天、見奇兆於下地、若血、若火、若煙霧、
      verse: 19
    - text: 日將變暗、月將變血、在主日未至之前、卽其大而顯赫之日也、
      verse: 20
    - text: 凡籲主名者、必得救也、
      verse: 21
    - text: 以色列人乎、宜聽斯言、拿撒勒人耶穌、卽上帝曾由彼所行於爾中之大能、異蹟奇兆、表著於爾、如爾所知者、
      verse: 22
    - text: 彼依上帝之定旨及豫知、而見付矣、爾曹以不法者之手、釘而殺之、
      verse: 23
    - text: 上帝釋其死之苦而起之、以其不能拘於死也、
      verse: 24
    - text: 蓋大衞指之曰、吾見主常在我前、在我右、俾吾不移、
      verse: 25
    - text: 故我心喜而舌悅、形軀恆於望中、
      verse: 26
    - text: 以爾不遺吾魂於陰府、不許爾之聖者見朽、
      verse: 27
    - text: 爾旣示我以維生之路、將使我於爾前而樂甚、
      verse: 28
    - text: 兄弟乎、我試以先祖大衞、侃侃語爾、彼死而葬、其墓存於我中、以迄今日、
      verse: 29
    - text: 彼爲先知、且知上帝曾誓許之、將由厥裔中立一人居其位、
      verse: 30
    - text: 豫見及此、而言基督之復起、故謂其不遺於陰府、其形軀亦不見朽、
      verse: 31
    - text: 此耶穌爲上帝所起、吾儕皆爲之證、
      verse: 32
    - text: 旣爲上帝右手所舉、又受父所許之聖神、遂以注此、卽爾所見所聞者也、
      verse: 33
    - text: 蓋大衞未升天、乃自言曰、主謂我主云、爾坐我右、
      verse: 34
    - text: 待我使爾諸敵爲爾足几、
      verse: 35
    - text: 夫以色列全室、宜確知之、爾所釘於十架之耶穌、上帝已立之爲主、爲基督矣、○
      verse: 36
    - text: 衆聞之、中心如刺、謂彼得與諸使徒曰、兄弟乎、我當何爲、
      verse: 37
    - text: 彼得曰、爾宜改悔、各以耶穌基督之名受洗、俾罪獲赦、且將受聖神之賜焉、
      verse: 38
    - text: 因所許者歸爾、及爾子孫、並諸遠人、卽凡主我之上帝將召者、
      verse: 39
    - text: 復以多言證而勸之曰、爾宜自救、脫此邪曲之世也、
      verse: 40
    - text: 於是納其言者皆受洗、是日約增三千人、
      verse: 41
    - text: 恆於使徒之訓、互相交接、擘餅、祈禱、○
      verse: 42
    - text: 衆民驚懼、使徒又多行異蹟奇兆、
      verse: 43
    - text: 凡信者會同、諸物與共、
      verse: 44
    - text: 鬻其物產、各依所需、與衆分之、
      verse: 45
    - text: 日一厥心、恆在於殿、又在家中擘餅、以欣以誠而食、頌讚上帝、亦見悅於衆民、主以得救者日增之、
      verse: 46
    - text: ''
      verse: 47
  - chapter: 3
    verses:
    - text: 申初祈禱時、彼得約翰升殿、
      verse: 1
    - text: 有生而跛者、日爲人所舁、置諸殿門之名美者、以求濟於入殿之人、
      verse: 2
    - text: 見彼得約翰入、則求濟焉、
      verse: 3
    - text: 彼得約翰注目視之、曰、觀我、
      verse: 4
    - text: 彼遂著意二人、冀有所獲、
      verse: 5
    - text: 彼得曰、金銀我所無、惟以所有者予爾、於拿撒勒耶穌基督之名、爾其行哉、
      verse: 6
    - text: 遂執其右手起之、其足與踝卽健、
      verse: 7
    - text: 乃躍而立以行、偕二人入殿、且行且踴、頌讚上帝、
      verse: 8
    - text: 衆民見其行並頌讚上帝、
      verse: 9
    - text: 皆識其爲素坐殿之美門求濟者、因其所遇、甚駭異之、○
      verse: 10
    - text: 其人持彼得約翰時、衆民大奇、趨就之、集於名所羅門之廊、
      verse: 11
    - text: 彼得見之、謂衆曰、以色列人乎、何奇此、何注目視我儕、一若我儕以己能己虔、使之行乎、
      verse: 12
    - text: 夫亞伯拉罕、以撒、雅各之上帝、乃我列祖之上帝、已榮其僕耶穌、卽爾所付者、且於彼拉多前、當其擬釋之之時、而爾竟棄之、
      verse: 13
    - text: 爾棄聖且義者、求以兇人予爾、
      verse: 14
    - text: 而殺維生之主、上帝乃自死起之、我儕爲之證、
      verse: 15
    - text: 因信其名、則使斯人得健、乃爾所見所識者、夫由彼而有之信、曾予之完全於爾衆前也、
      verse: 16
    - text: 兄弟乎、今我知爾之所行、由於不知、爾之有司亦然、
      verse: 17
    - text: 但上帝藉諸先知之口、豫指基督將受之苦、於是而驗、
      verse: 18
    - text: 故爾當改悔而轉移、使罪得塗、俾安舒之日自主而來、
      verse: 19
    - text: 致主遣爲爾豫定之基督、卽耶穌也、
      verse: 20
    - text: 夫天必受之、以待萬物復興之時、卽上帝自世初、藉其聖先知之口所言也、
      verse: 21
    - text: 摩西固曰、主上帝將於爾兄弟中、爲爾挺生先知若我、凡其所語爾者、爾宜聽之、
      verse: 22
    - text: 凡不聽此先知者、必盡滅於民中、
      verse: 23
    - text: 且諸先知自撒母耳以來、凡豫言者、皆指此日也、
      verse: 24
    - text: 爾爲先知之子孫、承上帝與爾列祖所立之約、卽謂亞伯拉罕曰、天下諸族、將由爾裔獲福、
      verse: 25
    - text: 上帝旣挺生其僕、先遣之祝爾、俾爾轉移、各去其惡焉、
      verse: 26
  - chapter: 4
    verses:
    - text: 二人與民言時、諸祭司與殿司、及撒都該人突至、
      verse: 1
    - text: 不悅其訓民、且依耶穌宣自死復起、
      verse: 2
    - text: 遂執而囚之、以待翌日、因時已暮也、
      verse: 3
    - text: 然聽道者多信之、人數約五千焉、○
      verse: 4
    - text: 翌日、有司、長老、士子、會於耶路撒冷、
      verse: 5
    - text: 大祭司亞那與該亞法、約翰、亞力山大、及大祭司之族咸在、
      verse: 6
    - text: 立二人於中、問曰、爾以何能何名行此乎、
      verse: 7
    - text: 彼得充於聖神、語之曰、民之有司、與長老乎、
      verse: 8
    - text: 我儕今日、若因行於殘疾者之善事見訊、卽斯人何由得愈、
      verse: 9
    - text: 則爾衆與以色列諸民、宜知斯人得愈、立於爾前、乃因拿撒勒耶穌基督之名、卽爾所釘於十架、而上帝自死起之者也、
      verse: 10
    - text: 彼乃爾工師所棄之石、已成屋隅首石矣、
      verse: 11
    - text: 此外別無拯救、蓋天下人間、未錫他名、故我儕以之得救也、○
      verse: 12
    - text: 衆見彼得約翰之果敢、且知其爲無學無識之氓、則異之、又知其曾偕耶穌、
      verse: 13
    - text: 亦見得愈者偕立、則莫能辯駮、
      verse: 14
    - text: 乃令之出公會、相議曰、
      verse: 15
    - text: 斯二人將何以處之、因彼顯行異蹟、彰著於凡居耶路撒冷者、我儕不能言其無有也、
      verse: 16
    - text: 惟免其廣播於民中、宜威嚇之、俾不復以斯名語人、
      verse: 17
    - text: 遂召而戒之曰、勿以耶穌之名、是言是訓、
      verse: 18
    - text: 彼得約翰曰、聽爾曹過於聽上帝、在上帝前爲義否、爾其審之、
      verse: 19
    - text: 蓋我儕所見所聞者、不得不言也、
      verse: 20
    - text: 有司復威嚇而釋之、以民故、末由刑之、蓋衆因其所爲、而歸榮上帝也、
      verse: 21
    - text: 因此異蹟而得愈者、其年已逾四旬矣、○
      verse: 22
    - text: 二人旣釋、乃就其友、以祭司諸長及長老所言者、悉告之、
      verse: 23
    - text: 友聞之、同心揚聲頌上帝曰、主乎、爾乃造天地海、及其中萬有者、
      verse: 24
    - text: 曾以聖神藉爾僕我祖大衞之口云、異邦狂怒、諸民妄謀、奚爲哉、
      verse: 25
    - text: 世上列王興起、有司聚集、以敵主及其受膏者、
      verse: 26
    - text: 蓋希律、本丟彼拉多、及異邦人、與以色列民、果集於此邑、欲攻爾所膏之聖僕耶穌、
      verse: 27
    - text: 以行爾手爾旨所豫定將成者、
      verse: 28
    - text: 今祈主鑒彼衆之威嚇、使爾僕毅然宣爾道、
      verse: 29
    - text: 隨時伸爾手施醫、俾奇兆異蹟、由爾聖僕耶穌之名而行、
      verse: 30
    - text: 祈畢、會集之所震動、衆充於聖神、毅然言上帝之道、○
      verse: 31
    - text: 信者之衆、一心一志、無言所有者屬己、諸物與共、
      verse: 32
    - text: 使徒以大能證主耶穌之復起、而大恩臨及於衆、
      verse: 33
    - text: 中無缺乏之人、蓋有田有宅者售之、絜其所鬻之值、置使徒足前、
      verse: 34
    - text: 各依其所需分給之、○
      verse: 35
    - text: 有約瑟者、利未族人也、生於居比路、使徒稱之爲巴拿巴、譯卽勸慰子也、
      verse: 36
    - text: 有田售之、絜其金、置使徒足前、
      verse: 37
  - chapter: 5
    verses:
    - text: 有亞拿尼亞者、與妻撒非喇鬻產、
      verse: 1
    - text: 私留值金數分、妻亦知之、其餘數分、攜置使徒足前、
      verse: 2
    - text: 彼得曰、亞拿尼亞乎、胡爲撒但充爾心、致欺聖神、私留田值耶、
      verse: 3
    - text: 田未鬻、非屬爾乎、旣鬻、非由爾乎、爾心奚生此念哉、非欺人、乃欺上帝耳、
      verse: 4
    - text: 亞拿尼亞聞此言、仆而氣絕、聞者皆大懼、
      verse: 5
    - text: 諸少者遂起殮之、舁出而葬焉、○
      verse: 6
    - text: 逾一時有半、其妻入、尚不知其事、
      verse: 7
    - text: 彼得謂之曰、告我、爾鬻田之值、止此數乎、曰、然、此數耳、
      verse: 8
    - text: 彼得曰、爾曹胡爲協同試主之神乎、葬爾夫者之足已及門、亦將舁爾出矣、
      verse: 9
    - text: 婦卽仆其足前而氣絕、少者入、見其已死、舁之出、葬於夫側、
      verse: 10
    - text: 全會及凡聞之者、皆大懼、○
      verse: 11
    - text: 由使徒之手、多行奇兆異蹟於民間、衆皆一心在所羅門之廊、
      verse: 12
    - text: 其餘無敢附之者、然民尊崇之、
      verse: 13
    - text: 信而歸主者益增、男女俱衆、
      verse: 14
    - text: 至有舁病者出於衢、置之牀榻、冀彼得過、或有受其影之蔭者、
      verse: 15
    - text: 又有多人攜病者、及邪鬼所難者、自耶路撒冷四周之邑而集、皆得醫焉、○
      verse: 16
    - text: 惟大祭司與其同人、卽撒都該黨、
      verse: 17
    - text: 心滿嫉恨、起而著手於使徒、置之外獄、
      verse: 18
    - text: 主之使夜啟獄門、攜之出、
      verse: 19
    - text: 曰、往立於殿、以此維生之言、悉語於民、
      verse: 20
    - text: 使徒聞之、昧爽入殿訓誨、大祭司與其同人至、召集議會、及以色列之諸族長、遣人往獄、引使徒來、
      verse: 21
    - text: 隸至、不見其在獄、反命曰、
      verse: 22
    - text: 我儕見獄禁閉悉固、守者立於門、啟時、內不見人、
      verse: 23
    - text: 殿司及大祭司與祭司諸長聞之、甚爲煩難、不知事將若何、
      verse: 24
    - text: 或來告曰、爾置於獄者、立於殿訓民矣、
      verse: 25
    - text: 殿司及隸往引之來、而不用強、蓋懼其民以石擊之也、
      verse: 26
    - text: 引至、立之於公會前、大祭司問之曰、
      verse: 27
    - text: 我儕非嚴戒爾曹、勿以斯名訓誨乎、爾乃以爾教徧布耶路撒冷、欲以斯人之血歸我儕也、
      verse: 28
    - text: 彼得與諸使徒對曰、我儕順從上帝過於人、宜也、
      verse: 29
    - text: 我列祖之上帝已起耶穌、卽爾所懸於木而殺之者、
      verse: 30
    - text: 且以其右手、舉之爲君、爲救主、以改悔及罪之赦、賜以色列民、
      verse: 31
    - text: 我儕爲此事之證、上帝所賜於順從者之聖神亦然、○
      verse: 32
    - text: 衆聞之、忿極、欲殺之、
      verse: 33
    - text: 有法利賽人迦瑪列者、乃律師、庶民所尊者也、立於公會中、命使徒姑退、
      verse: 34
    - text: 語衆曰、以色列人乎、爾宜自愼、何以處此數人、
      verse: 35
    - text: 先是有丟大者起、自矜爲大、附之者約四百人、彼見殺、從者皆散、歸於烏有、
      verse: 36
    - text: 厥後登籍時、有加利利猶大者起、誘民從之、彼旣亡、從者亦盡散焉、
      verse: 37
    - text: 今我語爾、宜遠斯人、姑聽之、蓋斯謀斯爲、若由於人、必見傾毀、
      verse: 38
    - text: 若由上帝、爾不能傾毀之、恐爾或與上帝戰爭也、
      verse: 39
    - text: 衆從之、召使徒至、扑之、命勿以耶穌之名爲言、遂釋之、
      verse: 40
    - text: 使徒去公會而喜、以其爲斯名受辱、主視之爲宜也、
      verse: 41
    - text: 於是日日在殿、及在諸家、訓誨不息、宣耶穌爲基督焉、
      verse: 42
  - chapter: 6
    verses:
    - text: 當時、門徒增多、有操希利尼音之猶太人、訾議希伯來人、因每日供給、而忽其嫠也、
      verse: 1
    - text: 十二徒召衆門徒曰、我儕遺上帝道、而几筵是役、非宜也、
      verse: 2
    - text: 兄弟乎、當於爾中擇有令名、充於聖神及智者七人、我儕可立之以司斯事、
      verse: 3
    - text: 我則專務祈禱宣道、
      verse: 4
    - text: 衆悅其言、遂選司提反、乃充乎信與聖神者、及腓利、伯羅哥羅、尼迦挪、提門、巴米拿、並進教之安提阿人尼哥拉、
      verse: 5
    - text: 立之於使徒前、遂祈禱手按之、○
      verse: 6
    - text: 上帝之道益興、門徒之數、極盛於耶路撒冷、祭司之服從斯道者亦衆、○
      verse: 7
    - text: 司提反充乎恩與能、大行異蹟奇兆於民中、
      verse: 8
    - text: 有稱爲利百地拿會堂、及古利奈、亞力山太、基利家、亞西亞之會堂者數人、起而與司提反辯論、
      verse: 9
    - text: 司提反以智與神而言、衆莫能禦、
      verse: 10
    - text: 遂賄人使言曰、我儕曾聞其有謗讟摩西、及上帝之言、
      verse: 11
    - text: 乃聳動衆民、與長老士子、突來執之、曳至公會、
      verse: 12
    - text: 設僞證者、曰、此人出言謗讟聖所及律法不已、
      verse: 13
    - text: 蓋我儕曾聞其言曰、斯拿撒勒人耶穌、將毀此所、且易摩西授我之規、
      verse: 14
    - text: 坐公會中者、皆注目司提反、見其容如天使之容焉、
      verse: 15
  - chapter: 7
    verses:
    - text: 大祭司曰、斯事然乎、
      verse: 1
    - text: 司提反曰、諸父兄弟聽之、我祖亞伯拉罕、在米所波大米、未居哈蘭時、有榮之上帝見於彼、
      verse: 2
    - text: 謂之曰、出故土、去親族、至吾將示爾之地、
      verse: 3
    - text: 遂出迦勒底地、居於哈蘭、其父死後、上帝自彼徙之至此、卽爾今所居者、
      verse: 4
    - text: 然未嘗賜之以業、卽立足之地亦無之、其時彼尚無子、而上帝許以斯地賜之爲業、爰及其裔、
      verse: 5
    - text: 且謂其裔將旅於異地、人將奴之、虐待之歷四百年、
      verse: 6
    - text: 上帝又曰、奴之之國、吾必刑之、厥後彼將出、事吾於茲土、予以割禮之約、
      verse: 7
    - text: 於是亞伯拉罕生以撒、八日行割、以撒生雅各、雅各生十二祖、
      verse: 8
    - text: 諸祖妒約瑟、鬻之於埃及、而上帝偕之、
      verse: 9
    - text: 拯出諸難、予之恩寵智慧於埃及王法老前、法老立之爲埃及冢宰、兼司家政、
      verse: 10
    - text: 適埃及迦南徧地饑荒、苦甚、我祖絕糧、
      verse: 11
    - text: 雅各聞埃及有穀、先遣我祖、
      verse: 12
    - text: 繼而約瑟見認於兄弟、其族乃顯於法老、
      verse: 13
    - text: 約瑟遣迎其父雅各、與全族七十五人來、
      verse: 14
    - text: 雅各遂下埃及、與我祖俱終焉、
      verse: 15
    - text: 乃舁至敍劍、葬於亞伯拉罕由哈抹子孫、以金所購之墓、
      verse: 16
    - text: 迨上帝許亞伯拉罕之期已近、民於埃及、滋生蕃衍、
      verse: 17
    - text: 至新王崛起、不識約瑟、
      verse: 18
    - text: 乃陰謀我族、虐待我祖、命棄其嬰、致不得生、
      verse: 19
    - text: 時、摩西生而俊秀、育於父家三月、
      verse: 20
    - text: 棄時、法老之女、取而育爲己子、
      verse: 21
    - text: 摩西盡學埃及人之學術、言行兼優、
      verse: 22
    - text: 行年四十、眷念其兄弟以色列衆子、而往視之、
      verse: 23
    - text: 見一人受枉、則護之、爲屈抑者復仇、而擊埃及人、
      verse: 24
    - text: 意兄弟必悟上帝藉其手救之、而彼不悟也、
      verse: 25
    - text: 翌日、見其相鬬、欲使之復和、曰、爾乃兄弟、何相害耶、
      verse: 26
    - text: 枉其鄰者拒之曰、誰立爾爲有司刑官、以治我乎、
      verse: 27
    - text: 爾欲殺我、如昨之殺埃及人乎、
      verse: 28
    - text: 摩西聞此而逃、旅於米甸之地、生二子焉、
      verse: 29
    - text: 逾四十年、天使於西乃山之野、棘叢火焰中、見於摩西、
      verse: 30
    - text: 摩西見而奇之、近而諦視、有主之聲曰、
      verse: 31
    - text: 吾乃爾列祖之上帝、卽亞伯拉罕、以撒、雅各之上帝也、摩西戰慄、而不敢視、
      verse: 32
    - text: 主謂之曰、解爾履、蓋爾所立之處、聖地也、
      verse: 33
    - text: 我誠見吾民在埃及之苦、且聞其慨歎、故臨以拯之、今來、吾將遣爾入埃及也、
      verse: 34
    - text: 夫此摩西、卽民所拒云、誰立爾爲有司刑官者、上帝乃以棘叢中所見天使之手、遣之爲有司爲援救者矣、
      verse: 35
    - text: 彼率民出、行奇事異蹟於埃及、紅海、曠野、歷四十年、
      verse: 36
    - text: 曾語以色列衆子曰、上帝將於爾兄弟中、挺生先知若我者、卽此摩西也、
      verse: 37
    - text: 斯人嘗於曠野之會中、與在西乃山語彼之天使、及我列祖偕在焉、且受維生之詔、以授我儕、
      verse: 38
    - text: 我列祖弗順而拒之、意欲返埃及、
      verse: 39
    - text: 謂亞倫曰、爲我造神以導我、因率我出埃及之摩西、我不知其何往也、
      verse: 40
    - text: 維時、乃造犢像獻祭、而喜己手之工、
      verse: 41
    - text: 於是上帝轉而不顧、任其奉事天軍、如先知書所錄云、以色列室乎、爾四十年於曠野、豈以犧牲祭物獻我乎、
      verse: 42
    - text: 爾舁摩洛之幕、與理番神之星、卽爾所造以拜者之像、吾將徙爾於巴比倫外矣、
      verse: 43
    - text: 我列祖在曠野、有爲證之幕、如語摩西、命其依所見之式而造者、
      verse: 44
    - text: 我列祖承受此幕、偕約書亞攜入異邦、而據其地、卽上帝在我列祖前逐彼之時、以至大衞之日、
      verse: 45
    - text: 夫大衞獲恩於上帝、求爲雅各之上帝得一居所、
      verse: 46
    - text: 而所羅門爲之建室、
      verse: 47
    - text: 然至上者不居手造之室、如先知所云、
      verse: 48
    - text: 主曰、天乃我座、地乃我足几、爾將爲我建何室、我安息之所何在乎、
      verse: 49
    - text: 凡此、非皆我手所造者乎、○
      verse: 50
    - text: 爾曹強項、在心與耳未受割者、恆逆聖神、爾祖所行、爾亦行之、
      verse: 51
    - text: 先知中、不爲爾祖窘逐者誰乎、且殺豫言義者將至之人、此義者、爾今賣而殺之矣、
      verse: 52
    - text: 爾受由天使而設之律、而不守之、○
      verse: 53
    - text: 衆聞之、忿極、向之切齒、
      verse: 54
    - text: 司提反充於聖神、注目仰天、見上帝之榮、耶穌立於其右、
      verse: 55
    - text: 曰、我見天開、人子立於上帝右、
      verse: 56
    - text: 衆大呼、掩耳、同心蜂擁而上、
      verse: 57
    - text: 逐之出城、以石擊之、證者置衣於少者掃羅足前、
      verse: 58
    - text: 衆擊時、司提反籲曰、主耶穌納我魂也、
      verse: 59
    - text: 又跪而大呼曰、主歟、勿以此罪歸之、言畢而寢、掃羅亦悅其死、
      verse: 60
  - chapter: 8
    verses:
    - text: 是日也、在耶路撒冷之教會、大起窘逐、使徒而外、皆散於猶太及撒瑪利亞諸地、
      verse: 1
    - text: 有敬虔者、葬司提反、爲之拊膺大哭、
      verse: 2
    - text: 掃羅殘害教會、入諸家、執男女下之獄、○
      verse: 3
    - text: 是以諸散者周遊宣道、
      verse: 4
    - text: 腓利下撒瑪利亞邑、以基督宣於民、
      verse: 5
    - text: 衆聞之、且見其所行異蹟、則同心嚮往之、
      verse: 6
    - text: 蓋多有患邪鬼者、其鬼大呼而出、癱者跛者、亦多獲愈、
      verse: 7
    - text: 邑中大喜、○
      verse: 8
    - text: 有西門者、素於邑行巫術、每自誇大、使撒瑪利亞民驚異、
      verse: 9
    - text: 自少至老皆聽之、曰、此人卽所謂上帝之大能也、
      verse: 10
    - text: 衆嚮往之故、爲其久以巫術使之驚異也、
      verse: 11
    - text: 及腓利宣上帝國之福音、與耶穌基督之名、男女遂信而受洗、
      verse: 12
    - text: 西門亦信、旣受洗、常偕腓利、見其所行之異蹟大能、而驚異焉、○
      verse: 13
    - text: 使徒在耶路撒冷、聞撒瑪利亞民受上帝之道、乃遣彼得約翰就之、
      verse: 14
    - text: 旣至、爲衆祈禱、俾受聖神、
      verse: 15
    - text: 蓋聖神尚未臨其一人、第受洗歸主耶穌之名而已、
      verse: 16
    - text: 於是手按之、遂受聖神、
      verse: 17
    - text: 西門見使徒按手、卽有聖神下賜、乃獻之以金、
      verse: 18
    - text: 曰、以此能予我、俾我手所按者、亦受聖神焉、
      verse: 19
    - text: 彼得謂之曰、爾金與爾偕亡、因爾意上帝之賜、可以金而獲也、
      verse: 20
    - text: 爾於此道、無分無與、因在上帝前、爾心不正也、
      verse: 21
    - text: 故宜改悔此惡、祈主、庶幾爾心之念可赦、
      verse: 22
    - text: 蓋我見爾在膽之苦、惡之繫也、
      verse: 23
    - text: 西門曰、爾曹爲我祈主、使爾所言、無及於我、○
      verse: 24
    - text: 二人旣證主道、而宣言之、則返耶路撒冷、於撒瑪利亞諸村宣福音焉、○
      verse: 25
    - text: 主之使謂腓利曰、起而南、往於自耶路撒冷、下迦薩之路、是乃曠野、
      verse: 26
    - text: 遂起而往、遇埃提阿伯人、乃操權之宦豎、總司埃提阿伯女王干大基之庫者也、曾至耶路撒冷崇拜而返、
      verse: 27
    - text: 乘車讀先知以賽亞書、
      verse: 28
    - text: 聖神謂腓利曰、前傍此車、
      verse: 29
    - text: 腓利趨就之、聞其讀先知以賽亞書、曰、爾所讀者、通曉否、
      verse: 30
    - text: 曰、無啟迪者、安能通曉乎、遂請腓利升車偕坐、
      verse: 31
    - text: 所讀之經云、其被牽也、如羊就屠、其不啟口也、似羔對翦者而無聲、
      verse: 32
    - text: 彼居卑時、義鞫被廢、其生見奪於地、其世將焉述之、
      verse: 33
    - text: 宦者謂腓利曰、先知言此、所指何人、己乎、抑他人乎、請以示我、
      verse: 34
    - text: 腓利遂啟口、由此經以宣耶穌、
      verse: 35
    - text: 行時、遇有水處、
      verse: 36
    - text: 宦者曰、此有水、我受洗、何阻耶、
      verse: 37
    - text: 命停車、腓利與宦者咸入水、遂爲之施洗、
      verse: 38
    - text: 自水而上、主之神忽攝腓利去、宦者不復見之、乃欣然就道、
      verse: 39
    - text: 人見腓利於亞鎖都、經行其地、宣福音於諸邑、以至該撒利亞、
      verse: 40
  - chapter: 9
    verses:
    - text: 掃羅仍向主之門徒、口出威嚇殺戮之言、詣大祭司、
      verse: 1
    - text: 求書達於大馬色諸會堂、若遇從此道者、無論男女、則繫而解至耶路撒冷、
      verse: 2
    - text: 行近大馬色、天忽有光環照之、
      verse: 3
    - text: 遂仆地、聞有聲謂之曰、掃羅、掃羅、何窘迫我、
      verse: 4
    - text: 曰、主、爾爲誰、曰、我乃爾所窘迫之耶穌也、
      verse: 5
    - text: 起、入城、爾當行者、將以示爾、
      verse: 6
    - text: 同行者噤而立、聞聲而不見人、
      verse: 7
    - text: 掃羅自地起、開目無所見、同人援其手、導入大馬色、
      verse: 8
    - text: 三日不見、亦不飲食、○
      verse: 9
    - text: 在大馬色、有門徒亞拿尼亞者、主於異象中語之曰、亞拿尼亞乎、對曰、主、我在此、
      verse: 10
    - text: 主曰、起、往至一街名直者、於猶大家、訪大數人掃羅、彼方祈禱、
      verse: 11
    - text: 且見一人名亞拿尼亞、入而手按之、使之復明、
      verse: 12
    - text: 亞拿尼亞曰、主、我聞於衆、此人在耶路撒冷、多端虐遇爾之聖徒、
      verse: 13
    - text: 且彼在此、有由祭司諸長所得之權、以繫凡籲爾名者、
      verse: 14
    - text: 主曰、往哉、彼乃我選之器、以播我名於異邦人、及諸王、並以色列民、
      verse: 15
    - text: 我將示之、彼必爲我名而受多苦、
      verse: 16
    - text: 亞拿尼亞遂往、入室、手按之曰、兄弟掃羅、爾來時、途中見於爾之主耶穌、遣我使爾得見、且充於聖神、
      verse: 17
    - text: 忽有若鱗者、自其目脫落、卽復明、起而受洗、
      verse: 18
    - text: 旣食、乃健、○
      verse: 19
    - text: 掃羅適偕諸門徒居大馬色數日、卽於諸會堂、宣耶穌爲上帝子、
      verse: 20
    - text: 聞者皆驚異之、曰、此人非在耶路撒冷、殘害籲斯名者、且來此、欲繫之、解於祭司諸長乎、
      verse: 21
    - text: 而掃羅之力益增、辯折居大馬色之猶太人、證耶穌爲基督、○
      verse: 22
    - text: 久之、猶太人共議殺掃羅、掃羅知其謀、
      verse: 23
    - text: 衆又晝夜伺於邑門、欲殺之、
      verse: 24
    - text: 於是門徒夜攜掃羅、以筐自牆縋之下、○
      verse: 25
    - text: 掃羅至耶路撒冷、試納交於門徒、衆皆懼之、不信其爲門徒也、
      verse: 26
    - text: 惟巴拿巴引之就使徒、以其途中如何見主、主與之言、及在大馬色、如何以耶穌名毅然宣傳、悉述之、
      verse: 27
    - text: 遂在耶路撒冷、與門徒出入、
      verse: 28
    - text: 以主耶穌名毅然宣傳、與操希利尼音之猶太人辯論、其人謀殺之、
      verse: 29
    - text: 兄弟知之、乃送至該撒利亞、遣往大數、○
      verse: 30
    - text: 於是徧猶太、加利利、撒瑪利亞諸會、平安建立、畏主而行、獲聖神之慰、而人數增焉、○
      verse: 31
    - text: 彼得周游四方、亦就居於呂大之聖徒、
      verse: 32
    - text: 遇一人、名以尼雅、因患癱、臥牀八年、
      verse: 33
    - text: 彼得謂之曰、以尼雅、耶穌基督愈爾矣、起、治爾牀、彼卽起、
      verse: 34
    - text: 凡居呂大與沙崙者、見之而歸主、○
      verse: 35
    - text: 約帕有女徒、大比大者、譯卽多加、廣行善事、及施濟、
      verse: 36
    - text: 是時病死、濯其尸、停於樓、
      verse: 37
    - text: 呂大近於約帕、門徒聞彼得在彼、遣二人往、求其速來、
      verse: 38
    - text: 彼得遂起同往、旣至、引之登樓、諸嫠立於其側而哭、且以多加生時所製衣服示之、
      verse: 39
    - text: 彼得屛衆、屈膝祈禱、轉向尸曰、大比大起、婦啟目、見彼得、遂坐、
      verse: 40
    - text: 彼得以手援之起、召諸聖徒及諸嫠、以復生之婦付之、
      verse: 41
    - text: 舉約帕皆知之、而信主者多矣、
      verse: 42
    - text: 彼得在約帕日久、與皮工西門同居、
      verse: 43
  - chapter: 10
    verses:
    - text: 該撒利亞有哥尼流者、義大利營之百夫長也、
      verse: 1
    - text: 其人敬虔、舉家寅畏上帝、博施於民、恆於祈禱、
      verse: 2
    - text: 日約申初、於異象中、明見上帝使入而語之曰、哥尼流、
      verse: 3
    - text: 哥尼流注視之、驚曰、主、何爲、曰、爾之祈禱施濟、已達於上帝前、而爲之記矣、
      verse: 4
    - text: 今當遣人往約帕、請西門稱彼得者、
      verse: 5
    - text: 彼寓於皮工西門、厥家瀕海、
      verse: 6
    - text: 與言之使旣去、哥尼流召二僕、與侍卒之敬虔者一人、
      verse: 7
    - text: 悉以其事述之、遣往約帕、○
      verse: 8
    - text: 翌日、行將近邑、時約午正、彼得乘屋祈禱、
      verse: 9
    - text: 飢欲食、人方具餐、神遊象外、
      verse: 10
    - text: 見天開、有器下降、如大布、繫四角縋地、
      verse: 11
    - text: 內有各類地上四足之獸、及昆蟲飛鳥、
      verse: 12
    - text: 有聲曰、彼得起、殺而食之、
      verse: 13
    - text: 曰、主、不然、俗物及不潔者、我未嘗食焉、
      verse: 14
    - text: 又有聲曰、上帝所潔者、勿以爲俗也、
      verse: 15
    - text: 如是者三、器卽上收於天、○
      verse: 16
    - text: 彼得中心猶豫、不知所見異象何意、而哥尼流所遣之人、適訪至西門家、立於門外、
      verse: 17
    - text: 呼而問曰、西門稱彼得者、寓此否、
      verse: 18
    - text: 彼得尚思異象時、聖神謂之曰、有三人尋爾、
      verse: 19
    - text: 起而下、偕之往、勿疑、蓋我遣之來也、
      verse: 20
    - text: 彼得下、就其人曰、我卽爾所尋者、爾來何爲、
      verse: 21
    - text: 曰、百夫長哥尼流、義人也、敬畏上帝、爲猶太舉國所譽、奉聖使之示、請爾至其家、欲聽爾言、
      verse: 22
    - text: 遂延之入、止宿焉、翌日、起而偕往、約帕兄弟數人同行、
      verse: 23
    - text: 又翌日、入該撒利亞、哥尼流豫集親族契友俟之、
      verse: 24
    - text: 彼得入時、哥尼流迎之、伏其足下而拜、
      verse: 25
    - text: 彼得援之、曰、起、我亦人也、
      verse: 26
    - text: 與之語而入、見衆集、謂之曰、
      verse: 27
    - text: 爾固知猶太人、與異邦人相親相近、非宜也、然上帝示我、勿視人爲俗、或不潔、
      verse: 28
    - text: 故我見請、不辭而來、試問召我何意、
      verse: 29
    - text: 哥尼流曰、前四日此時、我在室、守申初之祈禱、見一人衣服皎然、立於前、
      verse: 30
    - text: 曰、哥尼流、爾之祈禱已升聞、爾之施濟已記於上帝前、
      verse: 31
    - text: 當遣人至約帕、請西門稱彼得者、彼寓於海濱皮工西門家、
      verse: 32
    - text: 故我卽遣人詣爾、爾來善矣、今我儕咸在上帝前、以聽主凡所命爾者、○
      verse: 33
    - text: 彼得啟口曰、我誠知上帝不以貌取人、
      verse: 34
    - text: 萬國中有畏之而行義者、皆爲其悅納也、
      verse: 35
    - text: 夫上帝藉耶穌基督、卽萬有之主、傳和平福音、以斯道授以色列裔、
      verse: 36
    - text: 卽約翰傳洗禮後、自加利利始、徧揚於猶太、此爾所知也、
      verse: 37
    - text: 上帝以聖神與能、膏拿撒勒耶穌、彼周遊行善、醫凡爲魔所制者、蓋上帝偕之也、
      verse: 38
    - text: 其在猶太地、及耶路撒冷所行者、我儕爲證、人乃懸於木而殺之、
      verse: 39
    - text: 越三日、上帝起之、使之顯著、
      verse: 40
    - text: 非於衆民、乃於上帝豫選爲證者、我儕是也、彼自死而起後、嘗同飲食、
      verse: 41
    - text: 彼命我儕宣傳於民、證上帝所定、以鞫生者死者、卽斯人也、
      verse: 42
    - text: 諸先知亦爲之證、凡信之者、將由其名而得罪赦、○
      verse: 43
    - text: 彼得言時、聖神臨於諸聽道者、
      verse: 44
    - text: 奉割禮之信徒、偕彼得而來者、因聖神之賜、亦注於異邦人、則皆駭異、
      verse: 45
    - text: 蓋聞其言諸方言、讚上帝爲大也、
      verse: 46
    - text: 彼得曰、斯人旣受聖神、如我儕然、以水與之施洗、孰能禁之、
      verse: 47
    - text: 遂命以耶穌基督名洗之、衆請彼得居數日焉、
      verse: 48
  - chapter: 11
    verses:
    - text: 使徒與在猶太之兄弟、聞異邦人亦受上帝道、
      verse: 1
    - text: 及彼得上耶路撒冷、奉割禮者與之爭曰、
      verse: 2
    - text: 爾入未受割者之室、與之共食耶、
      verse: 3
    - text: 彼得乃依次述其事曰、
      verse: 4
    - text: 我在約帕祈禱、神遊象外、異象中見一器、如大布繫四角、自天縋至我前、
      verse: 5
    - text: 我注目視之、內有地上四足之畜、及野獸、昆蟲、飛鳥、
      verse: 6
    - text: 且聞聲曰、彼得起、殺而食之、
      verse: 7
    - text: 我曰、主、不然、俗物及不潔者、未嘗入我口也、
      verse: 8
    - text: 復有聲自天曰、上帝所潔者、勿以爲俗也、
      verse: 9
    - text: 如是者三、則皆復曳於天、
      verse: 10
    - text: 適有三人、遣自該撒利亞詣我、立我寓所之前、
      verse: 11
    - text: 聖神命我同往、勿區別、此兄弟六人偕行、咸入其人之室、
      verse: 12
    - text: 彼告我儕、曾見天使立於其室、曰、當遣人往約帕、請西門稱彼得者、
      verse: 13
    - text: 彼將以言告爾、俾爾與全家、藉之得救、
      verse: 14
    - text: 我甫言時、聖神臨之、如初臨於我儕然、
      verse: 15
    - text: 我遂憶主言曰、約翰固以水施洗、惟爾曹將受洗於聖神焉、
      verse: 16
    - text: 夫上帝旣以恩賜予之、一如我儕在信主耶穌基督之時、我何人斯、能阻上帝耶、
      verse: 17
    - text: 衆聞之默然、歸榮上帝、曰、上帝亦賜異邦人改悔、而得生矣、○
      verse: 18
    - text: 因司提反遭難、而四散者、行至腓尼基、居比路、安提阿、第傳道於猶太人而已、
      verse: 19
    - text: 中有居比路古利奈數人至安提阿、亦語於希利尼人、宣主耶穌、
      verse: 20
    - text: 主之手偕之、信而歸主者甚衆、
      verse: 21
    - text: 在耶路撒冷之會、風聞此事、遂遣巴拿巴往安提阿、
      verse: 22
    - text: 旣至、見上帝之恩、則喜、勸衆堅心、恆在於主、
      verse: 23
    - text: 蓋巴拿巴、善人也、充乎聖神與信、而歸主者益增、
      verse: 24
    - text: 巴拿巴往大數訪掃羅、遇之、則攜至安提阿、
      verse: 25
    - text: 與會衆偕集者一年、訓誨多人、門徒之稱基督徒、自安提阿始也、○
      verse: 26
    - text: 是時有先知數人、自耶路撒冷至安提阿、
      verse: 27
    - text: 中有亞迦布者、感於聖神而起、示天下將有大饑、至革老丟時、果應之、
      verse: 28
    - text: 門徒定意各量其力、施濟猶太之兄弟、
      verse: 29
    - text: 於是託巴拿巴掃羅之手、寄於諸長老焉、
      verse: 30
  - chapter: 12
    verses:
    - text: 當時、希律王措手虐待會中數人、
      verse: 1
    - text: 斬約翰之兄弟雅各、
      verse: 2
    - text: 見猶太人悅之、又執彼得、時乃除酵之日、
      verse: 3
    - text: 下之於獄、付卒四班守之、每班四人、意欲逾越節後、曳出以與民、
      verse: 4
    - text: 彼得旣繫獄、教會爲之切祈上帝、
      verse: 5
    - text: 希律將曳之出、是夜、彼得繫於二鏈、寢二卒中、守者亦於獄門外守焉、
      verse: 6
    - text: 主之使立於旁、光耀於室、拍彼得脅、寤之曰、速起、鏈遂脫其手、
      verse: 7
    - text: 天使謂之曰、束帶納履、彼得如其言、又曰、披衣從我、
      verse: 8
    - text: 遂出從之、不識天使所行爲眞、以爲見異象也、
      verse: 9
    - text: 旣過守所二重、至達邑之鐵門、其門自啟、乃出、經行一衢、天使忽去之、
      verse: 10
    - text: 彼得乃悟曰、今我眞知主遣其使、拯我脫希律手、與猶太民所冀者也、
      verse: 11
    - text: 思維間、至約翰稱馬可者之母馬利亞家、多人聚集祈禱、
      verse: 12
    - text: 彼得叩外門、有女名羅大、出而聽之、
      verse: 13
    - text: 識彼得聲而喜、門不及啟、趨入、言彼得立於門外、
      verse: 14
    - text: 衆曰、爾狂矣、女力言之、衆曰、然則其天使耳、
      verse: 15
    - text: 彼得叩之不已、衆啟而見之、則駭異、
      verse: 16
    - text: 彼得搖手使勿言、遂以主如何引己出獄告之、又曰、宜以此事告於雅各、及諸兄弟、遂出而他往、
      verse: 17
    - text: 及旦、衆卒不知彼得何往、不勝驚擾、
      verse: 18
    - text: 希律索之不獲、勘守卒、命殺之、遂去猶太、往該撒利亞居焉、○
      verse: 19
    - text: 希律素怒推羅西頓人、但二邑之人賴王土得養、故同心詣之、結納王之近臣伯拉斯都、而乞和焉、
      verse: 20
    - text: 希律於所定之期、衣王服、升公座而諭之、
      verse: 21
    - text: 民呼曰、此神之聲、非人之聲也、
      verse: 22
    - text: 希律不歸榮上帝、主之使卽擊之、爲蟲所蝕而氣絕、○
      verse: 23
    - text: 於是上帝之道、興而彌廣、巴拿巴與掃羅役事旣畢、自耶路撒冷而返、約翰稱馬可者偕之、
      verse: 24
    - text: ''
      verse: 25
  - chapter: 13
    verses:
    - text: 安提阿會中、有先知與教師數人、卽巴拿巴、稱尼結之西面、古利奈人路求、分封君希律之幼侶馬念及掃羅、
      verse: 1
    - text: 其事主禁食時、聖神曰、爲我甄別巴拿巴、掃羅、行我召彼之事、
      verse: 2
    - text: 於是禁食祈禱、按手二人而遣之、○
      verse: 3
    - text: 二人旣奉聖神之遣、往西流基、航海至居比路、
      verse: 4
    - text: 在撒拉米、宣上帝道於猶太諸會堂、約翰役事之、
      verse: 5
    - text: 經行全島、至帕弗、遇巫者、僞爲先知、名巴耶穌、猶太人也、
      verse: 6
    - text: 與方伯士求保羅偕、士求保羅、哲人也、召巴拿巴、掃羅、欲聽上帝道、
      verse: 7
    - text: 以呂馬、譯卽巫者、敵二人、欲使方伯弗信、
      verse: 8
    - text: 掃羅亦名保羅、充乎聖神、注視之曰、
      verse: 9
    - text: 噫、爾盈諸詭譎奸惡、爲魔之子、諸義之敵、爾紊亂主之正道、將無已乎、
      verse: 10
    - text: 今主之手加諸爾、爾必瞽、暫不見日、其目卽矇而暗、徧求人援引之、
      verse: 11
    - text: 方伯見之、奇主之道而信焉、○
      verse: 12
    - text: 保羅及同人、由帕弗舟行、至旁非利亞之別加、約翰去之、歸耶路撒冷、
      verse: 13
    - text: 保羅等自別加啟行、至彼西底之安提阿、安息日、入會堂而坐、
      verse: 14
    - text: 讀律法與先知書畢、司會堂者、使人謂之曰、兄弟乎、若有言勸民、請言之、
      verse: 15
    - text: 保羅起、招以手曰、以色列人、與畏上帝者聽之、
      verse: 16
    - text: 此以色列民之上帝、選我列祖、且當民旅埃及時拔之、舉手引之出、
      verse: 17
    - text: 在曠野包容之、約四十年、
      verse: 18
    - text: 旣滅迦南七族、則分其地、與之爲業、約四百五十年、
      verse: 19
    - text: 厥後賜以士師、至先知撒母耳、
      verse: 20
    - text: 民求一王、上帝賜之便雅憫支基士之子掃羅、歷四十年、
      verse: 21
    - text: 旣廢之、舉大衞爲王、爲之證曰、我得耶西子大衞、其人愜我心、將悉行我旨也、
      verse: 22
    - text: 上帝依所許者、由此人之裔、爲以色列民立一救主、卽耶穌也、
      verse: 23
    - text: 於其未至之前、約翰先宣改悔之洗禮於以色列民、
      verse: 24
    - text: 迨畢其職、曰、爾意我爲誰、我非其人也、有後我來者、卽解其履、我亦弗堪、
      verse: 25
    - text: 兄弟乎、亞伯拉罕之裔、及爾中畏上帝者、此救世之道、宣至我儕矣、
      verse: 26
    - text: 夫居耶路撒冷者、及其有司、因不知基督、亦不知每安息日、所誦先知之言、乃擬定其罪而應之也、
      verse: 27
    - text: 雖未得其當死之辜、竟求彼拉多殺之、
      verse: 28
    - text: 旣悉應經中指彼而載者、則自木取之下、葬於墓、
      verse: 29
    - text: 而上帝自死起之、
      verse: 30
    - text: 自加利利同上耶路撒冷者、多日見之、今爲其證於民、
      verse: 31
    - text: 我儕以所許列祖之福音報爾、
      verse: 32
    - text: 卽上帝起耶穌、應於我儕子孫者、如詩之二篇所載、爾乃我子、我今日生爾、
      verse: 33
    - text: 論其自死起之、不復朽壞、有云、我將以大衞聖而且實之恩賜爾、
      verse: 34
    - text: 故詩又云、爾必不許爾之聖者見朽、
      verse: 35
    - text: 夫大衞在其世、遵行上帝之旨、旣寢、歸其列祖而見朽、
      verse: 36
    - text: 惟上帝所起者、不見朽也、
      verse: 37
    - text: 是以兄弟宜知、罪之赦由斯人宣於爾、
      verse: 38
    - text: 且凡信者、賴彼諸事見義、卽於摩西律、所不能見義者也、
      verse: 39
    - text: 愼之哉、免先知所言臨爾、
      verse: 40
    - text: 曰、藐忽者乎、爾其視之、且駭且亡、蓋於爾之時、我行一事、人雖告爾、爾必不信、○
      verse: 41
    - text: 衆出時、求於後安息日、復宣此道於彼、
      verse: 42
    - text: 會旣散、猶太人及進教之敬虔者、多從保羅巴拿巴、二人與之言、勸其恆於上帝之恩、○
      verse: 43
    - text: 後安息日、邑民幾盡集、聽上帝之道、
      verse: 44
    - text: 惟猶太人見人衆多、則充乎嫉妒、駮保羅所言、且謗之、
      verse: 45
    - text: 保羅巴拿巴毅然曰、上帝道宜先宣於爾、而爾棄之、自擬不堪得永生、我儕轉向異邦人矣、
      verse: 46
    - text: 蓋主如是命我儕云、我已立爾爲異邦之光、俾爾施行拯救、至於地極、
      verse: 47
    - text: 異邦人聞之則喜、榮上帝道、凡豫定得永生者咸信焉、
      verse: 48
    - text: 於是主道徧揚四方、
      verse: 49
    - text: 但猶太人唆敬虔之貴婦、及邑之尊者、窘迫保羅巴拿巴、逐之出境、
      verse: 50
    - text: 二人對衆拂去足塵、至以哥念、
      verse: 51
    - text: 門徒充乎喜樂、及聖神焉、
      verse: 52
  - chapter: 14
    verses:
    - text: 二人在以哥念、同入猶太會堂宣道、致猶太人及希利尼人、信者甚衆、
      verse: 1
    - text: 但弗順之猶太人聳異邦人、使其心憾諸兄弟、
      verse: 2
    - text: 二人居彼日久、賴主毅然而言、主假其手、行諸異兆奇事、以證己之恩道、
      verse: 3
    - text: 邑衆乃分、有從猶太人者、有從使徒者、
      verse: 4
    - text: 異邦人、猶太人、與其有司、蜂擁而前、欲凌辱之、且石擊之、
      verse: 5
    - text: 二人知之、逃至呂高尼之路司得特庇二邑、及其四境、
      verse: 6
    - text: 以宣福音、○
      verse: 7
    - text: 路司得有一弱足者坐焉、乃生而跛、從未嘗行者、
      verse: 8
    - text: 聽保羅言、保羅注目視之、見其有信可愈、
      verse: 9
    - text: 乃大聲曰、爾足卓立、其人遂踊且行、
      verse: 10
    - text: 衆見保羅所爲、以呂高尼方言揚聲曰、諸神以人形臨我儕矣、
      verse: 11
    - text: 於是稱巴拿巴爲丟斯、以保羅倡言、稱爲希耳米、
      verse: 12
    - text: 邑外丟斯廟之祭司、牽犢奉花冠至門、欲偕衆獻祭、
      verse: 13
    - text: 使徒巴拿巴保羅聞之、裂衣、躍入衆中、呼曰、
      verse: 14
    - text: 諸君何行此乎、我儕亦人、與爾同情、特宣福音予爾、使爾去此虛妄、歸於維生上帝、卽造天地海、及其中之萬有者、
      verse: 15
    - text: 彼於先世任萬邦各行其是、
      verse: 16
    - text: 然未嘗無證、乃施慈惠、雨降自天、果生以時、俾爾足食、喜溢於心、
      verse: 17
    - text: 二人言此、僅止衆不祭之、○
      verse: 18
    - text: 有猶太人來自安提阿、以哥念、唆衆、以石擊保羅、意其已死、曳出邑外、
      verse: 19
    - text: 門徒環立時、保羅起、入邑、次日與巴拿巴往特庇、
      verse: 20
    - text: 宣福音於是邑、招多人爲徒、則返路司得、以哥念、安提阿、
      verse: 21
    - text: 堅門徒心、勸之恆居於道、又言我儕入上帝國、必歷多艱、
      verse: 22
    - text: 旣於各會擇立長老、禁食祈禱、薦之於所信之主、
      verse: 23
    - text: 遂經行彼西底、至旁非利亞、
      verse: 24
    - text: 宣道於別加、下亞大利、
      verse: 25
    - text: 航海至安提阿、昔二人見託於上帝之恩、以行今所畢之事功、卽在此也、
      verse: 26
    - text: 旣至、則集會衆、述上帝偕己所行之事、及闢信門於異邦人、
      verse: 27
    - text: 遂與門徒久居焉、
      verse: 28
  - chapter: 15
    verses:
    - text: 有數人來自猶太、訓諸兄弟曰、苟不依摩西例受割、不能得救也、
      verse: 1
    - text: 保羅巴拿巴與之大相爭辯、衆定意遣保羅、巴拿巴、及會中數人、上耶路撒冷、見使徒長老、以此端問之、
      verse: 2
    - text: 於是會衆送之行、乃經腓尼基、撒瑪利亞、述異邦人之向化、諸兄弟大喜、
      verse: 3
    - text: 至耶路撒冷、會衆及使徒長老接納之、遂述上帝偕己所行之事、
      verse: 4
    - text: 有法利賽黨信者數人、起而言曰、必爲之行割、且命守摩西之例、○
      verse: 5
    - text: 使徒與長老集議此事、
      verse: 6
    - text: 多所辯論、彼得起、語衆曰、兄弟乎、爾知上帝昔於爾中選我、使異邦人由我口聞福音而信、
      verse: 7
    - text: 且知人心之上帝、亦爲之證、
      verse: 8
    - text: 賜以聖神、如賜我然、無分彼此、以信潔其心、
      verse: 9
    - text: 今何爲試上帝、以列祖及我儕不克負之軛、置門徒頸乎、
      verse: 10
    - text: 我儕信己得救、乃由主耶穌恩、亦如彼然、○
      verse: 11
    - text: 衆默然、聽巴拿巴、保羅、述上帝由彼於異邦人中、所行異蹟奇事、
      verse: 12
    - text: 言竟、雅各曰、兄弟其聽之、
      verse: 13
    - text: 西門已述上帝初垂顧異邦、由其中取民、以歸己名、
      verse: 14
    - text: 諸先知之言、與此符合、
      verse: 15
    - text: 如經云、此後我將反、復建大衞傾覆之幕、復建其頹垣而立之、
      verse: 16
    - text: 俾其餘民、及凡奉我名之異邦人尋主、
      verse: 17
    - text: 此自世初、示人斯事之主言之矣、
      verse: 18
    - text: 故我擬自異邦歸上帝者、勿擾之、
      verse: 19
    - text: 惟書諭之、戒偶像之汚與淫、並勒死之牲及血、
      verse: 20
    - text: 蓋伊古以來、摩西之書、於各邑有宣之者、每安息日、讀於會堂也、○
      verse: 21
    - text: 時、使徒長老與會衆、決意於其中選人、偕保羅巴拿巴往安提阿、卽選稱巴撒巴之猶大、及西拉、乃兄弟中之尊者、
      verse: 22
    - text: 以書託之、其書云、使徒長老兄弟、請安提阿、叙利亞、基利家、異邦之諸兄弟安、
      verse: 23
    - text: 蓋聞有數人出自我中、以言擾爾、傾陷爾心、然非我儕所命、
      verse: 24
    - text: 我儕同心決意選人、遣偕所愛之巴拿巴保羅就爾、
      verse: 25
    - text: 皆爲我主耶穌基督名而致命者也、
      verse: 26
    - text: 故遣猶大、西拉、彼將口述此事於爾、
      verse: 27
    - text: 蓋聖神與我儕、決意不以他任加爾、惟此要者數端、
      verse: 28
    - text: 卽戒祭像之物及血、並勒死之牲與淫、爾若戒此、則善矣、願爾平康、○
      verse: 29
    - text: 彼等奉遣、至安提阿、集衆授書、
      verse: 30
    - text: 衆讀之、喜其慰、
      verse: 31
    - text: 猶大、西拉、亦先知者、以多言勸兄弟、而堅固之、
      verse: 32
    - text: 居久之、兄弟使之安然歸於遣之者、
      verse: 33
    - text: 惟保羅、巴拿巴、仍居安提阿、偕多人訓誨、而宣主道、○
      verse: 34
    - text: 惟保羅、巴拿巴、仍居安提阿、偕多人訓誨、而宣主道、○
      verse: 35
    - text: 越數日、保羅謂巴拿巴曰、我儕且復往昔宣主道諸邑、視兄弟若何、
      verse: 36
    - text: 巴拿巴欲攜稱馬可之約翰偕往、
      verse: 37
    - text: 保羅以爲攜之非宜、因其昔在旁非利亞離之而去、不偕往供事也、
      verse: 38
    - text: 遂啟爭端、彼此分離、巴拿巴攜馬可、航海往居比路、
      verse: 39
    - text: 保羅選西拉同行、諸兄弟以之託於主恩、
      verse: 40
    - text: 乃周行敍利亞、基利家、堅諸會焉、
      verse: 41
  - chapter: 16
    verses:
    - text: 保羅至特庇、又適路司得、在彼有門徒提摩太者、猶太信婦之子、其父希利尼人也、
      verse: 1
    - text: 爲路司得以哥念諸兄弟所譽、
      verse: 2
    - text: 保羅欲攜之同往、以該處之猶太人故、爲之行割、蓋皆知其父爲希利尼人也、
      verse: 3
    - text: 遂經諸邑、以耶路撒冷使徒長老所定之命、授門徒守之、
      verse: 4
    - text: 於是諸會之信益堅、人數日增、○
      verse: 5
    - text: 經行弗呂家加拉太地、且聖神禁其宣道於亞西亞也、
      verse: 6
    - text: 至每西亞境、欲往庇推尼、耶穌之神不許、
      verse: 7
    - text: 乃越每西亞、下特羅亞、
      verse: 8
    - text: 保羅夜見異象、有馬其頓人、立而求之曰、請過馬其頓助我儕、
      verse: 9
    - text: 保羅見此異象、遂圖往馬其頓、誠以主召我儕宣福音於彼也、○
      verse: 10
    - text: 自特羅亞揚帆、徑至撒摩特喇、次日至尼亞波利、
      verse: 11
    - text: 遂適腓立比、乃馬其頓一方之首邑、羅馬新疆也、我儕居此數日、
      verse: 12
    - text: 值安息日、出邑門至河濱、知有祈禱所、乃坐、而與會集之婦女言、
      verse: 13
    - text: 有婦名呂底亞、乃推雅推喇邑人、售紫布爲業、素拜上帝者也、彼聽之、主啟其心、專嚮保羅所言、
      verse: 14
    - text: 婦舉家受洗、求我儕曰、若以我爲忠於主者、則入居我家、遂強留我儕、○
      verse: 15
    - text: 後適祈禱所、遇一婢爲卜筮之鬼所憑、以其術大利厥主、
      verse: 16
    - text: 隨保羅及我儕、呼曰、斯人乃至高上帝之僕、以拯救之道宣於爾曹、
      verse: 17
    - text: 如是者多日、保羅厭之、反身謂其鬼曰、我以耶穌基督名、命爾出彼、鬼卽出、○
      verse: 18
    - text: 婢之主見其獲利之望已失、則執保羅西拉、曳入市、見有司、
      verse: 19
    - text: 解於上憲曰、此猶太人也、大擾我邑、
      verse: 20
    - text: 宣我羅馬人不宜受不宜行之規、
      verse: 21
    - text: 羣衆起而攻之、上憲命褫其衣、杖之、
      verse: 22
    - text: 杖甚、則下之獄、命獄吏固守之、
      verse: 23
    - text: 獄吏受命、下之內獄、以木桎其足、
      verse: 24
    - text: 夜半、保羅西拉載禱載詠、頌美上帝、諸囚傾聽、
      verse: 25
    - text: 地忽大震、獄基動搖、諸門頓啟、囚之械繫盡解、
      verse: 26
    - text: 獄吏寤、見獄門啟、拔刀將自殺、意諸囚已逃也、
      verse: 27
    - text: 保羅大聲呼曰、毋自戕、我儕咸在、
      verse: 28
    - text: 獄吏索火躍入、戰慄伏於保羅西拉前、
      verse: 29
    - text: 導之出、曰、主、我當何爲而得救、
      verse: 30
    - text: 曰、信主耶穌、爾與爾家必得救矣、
      verse: 31
    - text: 遂以主道語之、及凡在其家者、
      verse: 32
    - text: 是夜是時、獄吏攜二人濯其傷、與其家人卽受洗焉、
      verse: 33
    - text: 遂延之入室、爲之具餐、旣信上帝、舉家喜甚、○
      verse: 34
    - text: 及旦、上憲遣隸曰、釋此二人、
      verse: 35
    - text: 獄吏以斯言告保羅曰、上憲遣人釋爾、今可出、安然而去、
      verse: 36
    - text: 保羅曰、我儕羅馬人也、未定罪、而於衆前扑之、且下獄、今欲私出我乎、必不可、宜自來引我出也、
      verse: 37
    - text: 隸以此言覆上憲、上憲聞其爲羅馬人、則懼、
      verse: 38
    - text: 遂來謝焉、引之出、請去其邑、
      verse: 39
    - text: 二人出獄、入呂底亞室、見兄弟而慰之、乃去、
      verse: 40
  - chapter: 17
    verses:
    - text: 經行暗妃波里、亞波羅尼亞、至帖撒羅尼迦、有猶太人會堂、
      verse: 1
    - text: 保羅依然入之、歷三安息日、本諸經與人辯論、
      verse: 2
    - text: 於基督當受害、自死復起、闡發而指陳之、又云、我所宣於爾之耶穌、卽基督也、
      verse: 3
    - text: 中有數人受勸、附於保羅西拉、又敬虔之希利尼人甚多、貴婦亦不少、
      verse: 4
    - text: 但猶太人妒之、招納市井匪類、聚集羣衆、使闔邑鼓譟、突至耶孫室、欲取二人以予民、
      verse: 5
    - text: 不遇、則曳耶孫、與數兄弟、至邑宰前、呼曰、擾亂天下者亦至此矣、
      verse: 6
    - text: 耶孫納之、此輩所行、違該撒命、言有他王耶穌也、
      verse: 7
    - text: 衆民與邑宰聞之、則悚懼、
      verse: 8
    - text: 乃取耶孫與餘人之保而釋之、○
      verse: 9
    - text: 兄弟乘夜、急遣保羅西拉往庇哩亞、至則入猶太人會堂、
      verse: 10
    - text: 此邑之人、賢於帖撒羅尼迦人、以其樂於受道、日究經文、果如此否、
      verse: 11
    - text: 故其中多信者、又有希利尼貴婦、及男子亦不少、
      verse: 12
    - text: 但帖撒羅尼迦之猶太人、知保羅宣上帝道於庇哩亞、遂至彼、聳衆而擾之、
      verse: 13
    - text: 兄弟卽遣保羅適於海、惟西拉提摩太尚留於彼、
      verse: 14
    - text: 送保羅者引至雅典、旣受其命、召西拉提摩太速就之、乃返、○
      verse: 15
    - text: 保羅在雅典待之、見其邑偶像充斥、中心憤激、
      verse: 16
    - text: 乃在會堂、與猶太人、及敬虔者辯論、且日在市、與所遇者亦然、
      verse: 17
    - text: 有以彼古羅、斯多亞二教之哲士數人、與之爭辨、或曰、此啁嘐者、欲何言耶、或曰、似宣揚異邦鬼神者、蓋保羅宣耶穌及復起也、
      verse: 18
    - text: 遂援之至亞畧巴古、曰、爾所言之新教、可得聞乎、
      verse: 19
    - text: 爾引異聞入我耳、故我儕欲知其意焉、
      verse: 20
    - text: 蓋雅典人及旅是邑者、不遑他務、惟於新者是言是聽、○
      verse: 21
    - text: 保羅立於亞畧巴古曰、雅典人乎、我見爾凡事敬畏鬼神、過矣、
      verse: 22
    - text: 適遊行時、觀爾所拜者、遇一壇、書曰、未識之神、爾所未識而崇拜者、我明告爾、
      verse: 23
    - text: 夫造宇宙及其中萬有之神、乃天地主、不居手造之殿、
      verse: 24
    - text: 非若有所需者、受人手之供事、自以生命氣息、及萬物賜衆、
      verse: 25
    - text: 且由一本造萬邦之人、以居全地、時以定之、界以限之、
      verse: 26
    - text: 俾其尋上帝、庶揣摩得之、然彼不遠我儕一人也、
      verse: 27
    - text: 蓋我儕在其中而生、而動、而存、如爾作詩者有云、我儕亦爲其裔、
      verse: 28
    - text: 旣爲上帝裔、則不當意其性質如金銀石、爲人工機巧雕琢者、
      verse: 29
    - text: 是以往時無知、上帝容之、今乃隨在命衆改悔、
      verse: 30
    - text: 蓋彼已定一日、將以所立之人、義鞫天下、乃自死復起之、俾衆徵信焉、○
      verse: 31
    - text: 衆聞死者復起之言、或哂之、或曰、願再聞爾言此、
      verse: 32
    - text: 於是保羅離之而去、然有數人附而信焉、
      verse: 33
    - text: 中有亞畧巴古之丟尼修、及婦大馬哩者、又有他人偕之、
      verse: 34
  - chapter: 18
    verses:
    - text: 厥後、保羅去雅典、至哥林多、
      verse: 1
    - text: 遇猶太人亞居拉者、生於本都、與妻百基拉、甫自義大利來、因革老丟命猶太人盡離羅馬、保羅就之、
      verse: 2
    - text: 以同藝故、遂與偕居工作、其藝蓋製幕也、
      verse: 3
    - text: 每安息日、保羅在會堂辯論、勸猶太人與希利尼人、○
      verse: 4
    - text: 及西拉提摩太來自馬其頓、保羅爲道迫切、於猶太人證耶穌爲基督、
      verse: 5
    - text: 猶太人敵而謗之、保羅振衣曰、爾血歸爾首、我無尤焉、今而後我就異邦人矣、
      verse: 6
    - text: 遂去之、入敬上帝者猶士都之室、鄰於會堂、
      verse: 7
    - text: 司會堂者基利司布與其全家信主、哥林多人、多有聞道而信、且受洗者、
      verse: 8
    - text: 夜間、主於異象中、語保羅曰、勿懼、宜言勿默、
      verse: 9
    - text: 蓋我偕爾、無人擊爾害爾、因我有多民於此邑也、
      verse: 10
    - text: 保羅居彼一年有六月、以上帝道訓之、○
      verse: 11
    - text: 迦流爲亞該亞方伯時、猶太人同心起而攻保羅、曳至公座之前、
      verse: 12
    - text: 曰、此人勸衆違律以拜上帝、
      verse: 13
    - text: 保羅將啟口、迦流語猶太人曰、猶太人乎、苟因不義奸惡之事、理宜聽爾、
      verse: 14
    - text: 若辯論言語名稱、及爾之律、爾自理之、我不欲判此也、
      verse: 15
    - text: 遂逐之出、
      verse: 16
    - text: 衆執司會堂者所提尼、於公座前扑之、迦流槪不置意、○
      verse: 17
    - text: 保羅尚居多日、乃別諸兄弟、航海往叙利亞、百基拉亞居拉偕之、在堅革哩翦髮、有矢誓故也、
      verse: 18
    - text: 至以弗所、留二人於彼、自入會堂、與猶太人辯論、
      verse: 19
    - text: 衆請久居、不許、
      verse: 20
    - text: 乃別之曰、若上帝許之、我將反而就爾、遂舟行去以弗所、
      verse: 21
    - text: 至該撒利亞、登岸、上耶路撒冷、問安於會、後下安提阿、
      verse: 22
    - text: 久之又往、以次經加拉太、弗呂家之地、堅諸門徒焉、○
      verse: 23
    - text: 有猶太人亞波羅者、生於亞力山太、至以弗所、
      verse: 24
    - text: 其人博學、諳於諸經、嘗受訓於主道、且銳志以耶穌之事、詳言誨人、彼惟知約翰之洗而已、
      verse: 25
    - text: 在會堂毅然而言、百基拉、亞居拉、聞而延之、述上帝之道尤詳、
      verse: 26
    - text: 亞波羅欲往亞該亞、諸兄弟勉之、遺書門徒、令接納之、旣至、大有助於由恩而信者、
      verse: 27
    - text: 蓋於衆前、力折猶太人、引諸經指明耶穌爲基督也、
      verse: 28
  - chapter: 19
    verses:
    - text: 亞波羅在哥林多時、保羅經行高原、至以弗所、遇數門徒、
      verse: 1
    - text: 問之曰、爾信時已受聖神否、對曰、聖神之臨、我未嘗聞也、
      verse: 2
    - text: 曰、然則爾受之洗、何所歸耶、曰、約翰之洗、
      verse: 3
    - text: 保羅曰、約翰乃施改悔之洗、告民當信後己而來者、卽耶穌也、
      verse: 4
    - text: 衆聞之、則受洗、歸主耶穌之名、
      verse: 5
    - text: 保羅爲之按手、聖神臨之、遂言諸方言及豫言、
      verse: 6
    - text: 共約十有二人、○
      verse: 7
    - text: 保羅入會堂、毅然而言、歷三月、以上帝國之事、辯論勸誨、
      verse: 8
    - text: 有剛愎弗順者數人、當衆前詆誹此道、保羅乃去之、亦令門徒離之、日在推喇奴之學塾辯論、
      verse: 9
    - text: 如是者二年、致居亞西亞之猶太人、希利尼人、悉聞主道、
      verse: 10
    - text: 上帝假保羅手、行非常之能事、
      verse: 11
    - text: 甚有自其身取巾、或襜衣、加諸病者、病卽退、邪鬼亦出、
      verse: 12
    - text: 有猶太術士數人、於邪鬼所附者、擅呼主耶穌名、曰、我藉保羅所宣之耶穌命爾出、
      verse: 13
    - text: 行此者、有猶太祭司長士基瓦之七子、
      verse: 14
    - text: 邪鬼應之曰、我知耶穌、亦識保羅、爾曹誰也、
      verse: 15
    - text: 邪鬼所附之人、遂躍其上、勝而制之、致裸且傷、逃出其室、
      verse: 16
    - text: 居以弗所之猶太人、希利尼人、皆知之、無不恐懼、而主耶穌之名丕顯矣、
      verse: 17
    - text: 多有信者來、自承其咎、且訴其所爲、
      verse: 18
    - text: 素行異術者、多集其書、焚於衆前、計值五萬金、
      verse: 19
    - text: 主道熾昌、而獲勝、有如此者、○
      verse: 20
    - text: 此事旣竟、保羅定意經馬其頓、亞該亞、往耶路撒冷、曰、至彼後、我亦必見羅馬矣、
      verse: 21
    - text: 乃遣供事者二人、提摩太、以拉都、往馬其頓、己則暫留亞西亞、○
      verse: 22
    - text: 維時、因斯道大起騷動、
      verse: 23
    - text: 蓋有銀工底米丟者、素製亞底米銀龕、使爲此者事業增益、
      verse: 24
    - text: 乃集諸工、與之同業者曰、諸君、我儕以此業獲利、爾所知也、
      verse: 25
    - text: 惟此保羅勸導多人、使之轉移、謂人手所作者非神、不第於以弗所、亦幾徧亞西亞、爾亦聞且見之矣、
      verse: 26
    - text: 如是、不特我業危殆、爲人所輕、卽大女神亞底米之殿、亦歸烏有、且徧亞西亞、及天下所拜者、其顯赫將黜矣、
      verse: 27
    - text: 衆聞之、怒甚、呼曰、大哉、以弗所人之亞底米也、
      verse: 28
    - text: 舉邑擾攘、執保羅之同行者、馬其頓人該猶、亞里達古、同心擁入劇場、
      verse: 29
    - text: 保羅欲入見衆、門徒不許、
      verse: 30
    - text: 亞西亞官長數人、保羅友也、亦遣人勸之、勿冒險而入、
      verse: 31
    - text: 因羣衆紛亂、喧譁不一、強半不知何爲而集也、
      verse: 32
    - text: 猶太人簇擁亞力山大、或曳之出衆前、亞力山大搖手、欲自訴於民、
      verse: 33
    - text: 衆識其爲猶太人、同聲呼曰、大哉、以弗所人之亞底米也、如此者約一時、
      verse: 34
    - text: 司書撫衆曰、以弗所人乎、孰不知我邑、乃守大亞底米之殿、及自丟斯所降之像乎、
      verse: 35
    - text: 此事旣不能詰、則宜靜息、毋造次、
      verse: 36
    - text: 況此人非攘殿物、非讟我女神、而爾曳之至此耶、
      verse: 37
    - text: 若底米丟與所偕之工匠興訟、自有聽訟之期、亦有方伯、彼此質成可也、
      verse: 38
    - text: 爾曹若問他事、可於法律會堂斷之、
      verse: 39
    - text: 蓋我儕今日無故擾亂、恐因之被鞫、而無辭以解也、
      verse: 40
    - text: 言畢、則散其衆、
      verse: 41
  - chapter: 20
    verses:
    - text: 亂旣定、保羅招門徒勸之、遂言別、往馬其頓、
      verse: 1
    - text: 經其四境、以多端勸衆、則至希臘、
      verse: 2
    - text: 居三月、將乘舟往敍利亞、猶太人設計害之、遂定意由馬其頓而反、
      verse: 3
    - text: 從之適亞西亞者、有庇哩亞人畢羅斯之子所巴特、帖撒羅尼迦人亞里達古、西公都、特庇人該猶、並提摩太、及亞西亞人推基古、特羅非摩、
      verse: 4
    - text: 皆先往、在特羅亞相待、
      verse: 5
    - text: 除酵節後、我儕由腓立比航海、五日至特羅亞、與之相會、居七日焉、○
      verse: 6
    - text: 七日之首日、集而擘餅、保羅將於次日啟行、與衆講論、延至夜半、
      verse: 7
    - text: 所集之樓、多設燈火、
      verse: 8
    - text: 有少者猶推古、坐牖上、倦而酣睡、保羅講論已久、少者因睡熟、自三層樓墜下、扶之已死、
      verse: 9
    - text: 保羅下、伏其上而抱之、謂衆勿自擾、其生猶存、
      verse: 10
    - text: 乃復上、擘餅而食、相論久之、天明遂行、
      verse: 11
    - text: 少者旣生、衆攜去之、慰甚、○
      verse: 12
    - text: 我儕先登舟往亞朔、欲在彼接保羅、乃其所定、因欲徒步至彼也、
      verse: 13
    - text: 旣會於亞朔、我儕接之、遂往米推利尼、
      verse: 14
    - text: 由彼航海、次日經基阿前、又次日泊於撒摩、又次日至米利都、
      verse: 15
    - text: 蓋保羅曾定意航海越以弗所、免淹留於亞西亞、乃速行、庶於五旬節、至耶路撒冷也、○
      verse: 16
    - text: 自米利都、遣人至以弗所、招會之長老來、
      verse: 17
    - text: 旣至、則謂之曰、爾曹知我自初履亞西亞之日、與爾相偕、始終如何、
      verse: 18
    - text: 我之事主、凡事謙遜涕泣、因猶太人謀害、而歷諸艱、
      verse: 19
    - text: 凡益爾者、我無所隱、或於衆前、或歷諸家、示爾教爾、
      verse: 20
    - text: 勸猶太人、與希利尼人、宜以改悔向上帝、以信向我主耶穌基督、
      verse: 21
    - text: 今我心迫切往耶路撒冷、未知所遇若何、
      verse: 22
    - text: 惟聖神每邑示我、有械繫患難俟我也、
      verse: 23
    - text: 然我不以己生爲意而貴之、惟欲盡我程途、及由主耶穌所授之職、以證上帝恩惠之福音、
      verse: 24
    - text: 我素與爾交遊、宣上帝國、今知爾衆不復覿我面矣、
      verse: 25
    - text: 故我今日爲證於爾、衆人之血、我無與焉、
      verse: 26
    - text: 蓋上帝之旨、我無隱諱、悉宣於爾、
      verse: 27
    - text: 爾當自愼、亦愼全羣、乃聖神立爾監督於其中、以牧上帝之會、卽以己血所購者也、
      verse: 28
    - text: 我知我去後、將有兇狼入爾中、不惜其羣、
      verse: 29
    - text: 亦將有人起於爾中、出悖逆之言、誘門徒從之、
      verse: 30
    - text: 故當儆醒、憶我三年之久、晝夜流涕不已、以勸爾衆、
      verse: 31
    - text: 今我薦爾於上帝、及其恩道、能建立爾、賜爾有業於凡成聖者之中、
      verse: 32
    - text: 我未始貪人之金銀衣服、
      verse: 33
    - text: 乃此二手嘗供我、及偕我者之需、爾所知也、
      verse: 34
    - text: 我凡事垂範示爾、當如是勤勞、以扶助柔弱者、且憶主耶穌之言、予者較受者更有福也、○
      verse: 35
    - text: 言畢、跪而偕衆祈禱、
      verse: 36
    - text: 衆大哭、俯保羅頸、而吻接之、
      verse: 37
    - text: 爲其言不復覿我面、甚以爲憂、乃送之登舟、
      verse: 38
  - chapter: 21
    verses:
    - text: 我儕旣別衆、揚帆徑至哥士、翌日至羅底、遂適帕大喇、
      verse: 1
    - text: 遇往腓尼基之舟、登之而行、
      verse: 2
    - text: 遙望居比路、右行而避之、航至敍利亞、於推羅登岸、蓋舟於彼卸載也、
      verse: 3
    - text: 遇有門徒、與居七日、斯人感於聖神、謂保羅勿履耶路撒冷、
      verse: 4
    - text: 越七日、啟行、衆偕妻孥、送至邑外、皆跪於岸祈禱、
      verse: 5
    - text: 互相言別、我儕登舟、衆乃歸、
      verse: 6
    - text: 自推羅至多利買、水程旣盡、乃問安於兄弟、同居一日、
      verse: 7
    - text: 次日去彼、至該撒利亞、入宣道者腓利家居之、彼乃七執事之一也、
      verse: 8
    - text: 有四女、皆處子、而能豫言、
      verse: 9
    - text: 旣居數日、有先知亞迦布者、來自猶太、
      verse: 10
    - text: 就我儕、取保羅之帶、自縛手足、曰、聖神言猶太人在耶路撒冷、將如是縛斯帶之主、付異邦人手矣、
      verse: 11
    - text: 我儕聞此與斯土之人、勸保羅、勿上耶路撒冷、
      verse: 12
    - text: 保羅曰、爾曹胡爲哭泣、而摧我心乎、我爲主耶穌名、不第受縛、卽死於耶路撒冷、亦甘心也、
      verse: 13
    - text: 旣不受勸、我儕則止、曰、願主旨得成焉、○
      verse: 14
    - text: 越數日、束裝上耶路撒冷、
      verse: 15
    - text: 有該撒利亞數門徒偕往、攜居比路人拿孫、舊門徒也、我儕擬居其家、○
      verse: 16
    - text: 旣至耶路撒冷、諸兄弟欣然相接、
      verse: 17
    - text: 次日、保羅與我儕入見雅各、諸長老亦在、
      verse: 18
    - text: 保羅旣問衆安、卽以上帝由己行於異邦之役事、一一述之、
      verse: 19
    - text: 衆聞之、歸榮上帝、謂保羅曰、兄弟、爾見猶太信者數萬、皆熱衷守律、
      verse: 20
    - text: 彼聞爾教異邦之猶太人、違背摩西勿與子行割、亦勿循諸規、
      verse: 21
    - text: 今將若何、蓋彼必聞爾至、
      verse: 22
    - text: 故宜依我言而行、我中有矢誓者四人、
      verse: 23
    - text: 爾攜之去、與之同潔、代爲出費、俾得薙髮、如此、則衆知前所聞者皆虛、而爾自正行而守律也、
      verse: 24
    - text: 至於異邦之信者、我儕已遺書、擬定宜戒祭像之物、及血、並勒死之牲、與淫而已、
      verse: 25
    - text: 次日、保羅攜其人、與之同潔、入殿、告以潔期何時而滿、迨爲之獻祭焉、○
      verse: 26
    - text: 七日將竟、來自亞西亞之猶太人、見保羅在殿、唆衆執之、
      verse: 27
    - text: 呼曰、以色列人其助之、此乃徧處教衆、敵民與律、及斯殿者、又引希利尼人進殿、汚此聖所、
      verse: 28
    - text: 蓋衆曾見以弗所人特羅非摩偕保羅在邑、疑其引之入殿也、
      verse: 29
    - text: 於是舉邑震動、民趨集、執保羅、曳之出殿、諸門卽閉、
      verse: 30
    - text: 方欲殺之、營中之千夫長、聞舉耶路撒冷紛亂、
      verse: 31
    - text: 卽率士卒、及百夫長、趨就之、衆見千夫長與士卒、則不復扑保羅、
      verse: 32
    - text: 千夫長前執保羅、命以二鏈繫之、問其爲誰、所行何事、
      verse: 33
    - text: 衆譁不一、千夫長因衆擾亂、不得其情、命曳之入營、
      verse: 34
    - text: 及階、以衆擁甚、士卒遂舁保羅、
      verse: 35
    - text: 民衆隨而呼曰、滅之、○
      verse: 36
    - text: 保羅將入營、謂千夫長曰、我與爾言可乎、曰、爾諳希利尼言乎、
      verse: 37
    - text: 爾非昔日作亂之埃及人、率兇徒四千、出於野者乎、
      verse: 38
    - text: 保羅曰、我乃猶太人、生於基利家之大數、非鄙邑民也、請許我與民言、
      verse: 39
    - text: 許之、保羅立於階、向民搖手、旣而靜默、則以希伯來言語之、
      verse: 40
  - chapter: 22
    verses:
    - text: 曰、諸父兄弟、我今自訴於爾、請聽之、
      verse: 1
    - text: 衆聞其言希伯來言、靜謐益甚、
      verse: 2
    - text: 保羅曰、我乃猶太人、生於基利家之大數、長於此邑、受業於迦瑪列門、依我祖之嚴律、爲上帝熱衷、一如今日爾衆然、
      verse: 3
    - text: 我曾窘逐斯道之人、以至於死、無論男女、繫付於獄、
      verse: 4
    - text: 大祭司與諸長老、亦爲我證、我曾受其達於兄弟之書、往大馬色、欲繫在彼者、曳至耶路撒冷受刑、
      verse: 5
    - text: 行近大馬色、時約日中、忽有大光自天環照、
      verse: 6
    - text: 我卽仆地、聞有聲謂我曰、掃羅、掃羅、何窘逐我、
      verse: 7
    - text: 我對曰、主、爾爲誰、曰、我乃拿撒勒耶穌、爾所窘逐者也、
      verse: 8
    - text: 偕我者見其光、不聞其聲、
      verse: 9
    - text: 我曰、主、我當何爲、曰、起、入大馬色、在彼凡所定爾將行者、悉告爾焉、
      verse: 10
    - text: 緣光之耀、我不能見、偕我者援我手、導入大馬色、
      verse: 11
    - text: 有亞拿尼亞、依律乃敬虔者、爲居大馬色之猶太人所稱、
      verse: 12
    - text: 就而立於我旁、曰、兄弟掃羅、爾可復見、我卽舉目見之、
      verse: 13
    - text: 又曰、我列祖之上帝立爾、俾知其旨、見彼義者、聞其口出之言、
      verse: 14
    - text: 蓋爾將以所見所聞者、爲證於衆、
      verse: 15
    - text: 今何待乎、起、籲其名而受洗、滌爾罪焉、
      verse: 16
    - text: 我反耶路撒冷、在殿祈禱、神遊象外、
      verse: 17
    - text: 見其語我曰、速出耶路撒冷、蓋其人不納爾所證於我者也、
      verse: 18
    - text: 我曰、主、衆知我拘囚信爾者、在諸會堂扑之、
      verse: 19
    - text: 證爾者司提反之血見流時、我旁立樂從、守殺之者之衣、
      verse: 20
    - text: 主曰、往哉、我將遣爾遠適異邦、○
      verse: 21
    - text: 衆聞之至此、則揚聲曰、是夫也、當去之於世、不宜生也、
      verse: 22
    - text: 衆喧呼、擲衣揚塵於空、
      verse: 23
    - text: 千夫長乃命攜保羅入營、以鞭拷訊之、欲知衆之喧呼何故、
      verse: 24
    - text: 方以革帶繫之、保羅謂旁立之百夫長曰、羅馬人未定罪而鞭之、可乎、
      verse: 25
    - text: 百夫長聞此、往告千夫長曰、爾何爲乎、此羅馬人也、
      verse: 26
    - text: 千夫長前謂保羅曰、告我、爾爲羅馬人否、
      verse: 27
    - text: 曰、然、千夫長曰、我以多金得入此籍、保羅曰、我生而然者也、
      verse: 28
    - text: 於是拷訊者退、千夫長知其爲羅馬人、因曾縛之、亦懼、○
      verse: 29
    - text: 翌日、欲確知猶太人訟彼之實、乃解其縛、命祭司諸長、與公會咸集、攜保羅出、立於衆前、
      verse: 30
  - chapter: 23
    verses:
    - text: 保羅注目視公會曰、兄弟乎、我於上帝前、以良心處世、至於今日、
      verse: 1
    - text: 大祭司亞拿尼亞、命侍立者擊其口、
      verse: 2
    - text: 保羅曰、粉飾之牆乎、上帝將擊爾、爾坐其位、依律鞫我、乃違律命繫我乎、
      verse: 3
    - text: 侍立者曰、上帝之大祭司、爾詬之乎、
      verse: 4
    - text: 保羅曰、兄弟乎、我不識其爲大祭司也、記有之、勿詆爾民之有司、
      verse: 5
    - text: 保羅知斯會衆、半爲撒都該人、半爲法利賽人、遂於會中呼曰、兄弟乎、我法利賽人也、亦法利賽人之子、今受鞫、乃因死者復起之望也、
      verse: 6
    - text: 言竟、法利賽人與撒都該人、互起爭端、衆遂分歧、
      verse: 7
    - text: 蓋撒都該人言、無復起、無天使、無神靈、而法利賽人乃謂皆有之、
      verse: 8
    - text: 遂大喧嘩、法利賽黨之士子數人、起而爭曰、我不見此人有何惡、或有神靈、或天使、與之言乎、
      verse: 9
    - text: 斯時大起紛爭、千夫長恐保羅被衆撦裂、命士卒下、由衆中奪之出、引之入營、○
      verse: 10
    - text: 是夜、主立其旁曰、安爾心、爾旣證我於耶路撒冷、亦必如是證於羅馬、○
      verse: 11
    - text: 及旦、猶太人結黨誓而自呪曰、不殺保羅、不食不飲、
      verse: 12
    - text: 同謀者、四十餘人、
      verse: 13
    - text: 乃詣祭司諸長與長老曰、我儕已發重誓、不殺保羅、不進食也、
      verse: 14
    - text: 今請偕同公會、告千夫長、明日曳之至爾前、若將詳究其情者、我儕已備、於其未至時殺之、
      verse: 15
    - text: 保羅姊妹之子、聞其設伏、入營以告保羅、
      verse: 16
    - text: 保羅請一百夫長至曰、引此少者見千夫長、有事告之、
      verse: 17
    - text: 遂引詣千夫長曰、囚者保羅、請我引此少者見爾、有事以告、
      verse: 18
    - text: 千夫長執其手、至僻處、私問曰、爾欲何事告我乎、
      verse: 19
    - text: 曰、猶太人相約、求爾明日曳保羅至公會、若將詳詰其情者、
      verse: 20
    - text: 乞勿從之、蓋其中有四十餘人、設伏伺之、且誓而自呪、不殺保羅、不食不飲、今已備矣、惟冀爾許之耳、
      verse: 21
    - text: 千夫長遣少者去、戒之曰、爾以斯事報我、勿以告人、
      verse: 22
    - text: 遂召百夫長二人曰、備卒二百、騎七十、持戟者二百、今夜亥初、往該撒利亞、
      verse: 23
    - text: 且備畜、使保羅乘之、護送至方伯腓力斯、
      verse: 24
    - text: 又具以書、其畧曰、
      verse: 25
    - text: 革老丟、呂西亞、請方伯腓力斯大人安、
      verse: 26
    - text: 此人爲猶太人所執、將殺之、我聞其爲羅馬人、率士卒往拯之、
      verse: 27
    - text: 欲知訟彼之故、引之至其公會、
      verse: 28
    - text: 見所訟者、祇辯論其律、無當死當繫之事、
      verse: 29
    - text: 或以將害斯人之計告我、我卽遣詣爾、亦命訟之者、告於爾前、○
      verse: 30
    - text: 士卒奉命、攜保羅夜至安提帕底、
      verse: 31
    - text: 次日、騎兵送之、餘者歸營、
      verse: 32
    - text: 至該撒利亞、呈書方伯、使保羅立於前、
      verse: 33
    - text: 方伯覽畢、問爲何省人、知其屬基利家、
      verse: 34
    - text: 曰、訟爾者至、我將聽爾、遂命守之於希律公廨、
      verse: 35
  - chapter: 24
    verses:
    - text: 越五日、大祭司亞拿尼亞、與長老數人、及辯士帖土羅、下至該撒利亞、訟保羅於方伯、
      verse: 1
    - text: 召保羅至、帖土羅訟之曰、
      verse: 2
    - text: 腓力斯大人、我儕由爾獲享承平、藉爾先見、此邦之弊、得以轉移、我儕隨時隨地、感謝靡旣、
      verse: 3
    - text: 今不敢煩凟、惟求寬宥、聽我片言、
      verse: 4
    - text: 蓋我儕見此人如癘疫、於天下猶太人中滋亂、爲拿撒勒黨之首、
      verse: 5
    - text: 曾欲辱殿、我儕執之、
      verse: 6
    - text: 曾欲辱殿、我儕執之、
      verse: 7
    - text: 爾審訊之、可知我儕所控之諸端矣、
      verse: 8
    - text: 猶太人同聲曰、誠如是也、○
      verse: 9
    - text: 方伯頷之、保羅言曰、我知爾聽訟此邦有年矣、故樂於自訴、
      verse: 10
    - text: 我上耶路撒冷崇拜、僅十有二日、爾可詢而知也、
      verse: 11
    - text: 彼未嘗見我在殿、或會堂、或邑中、與人辯論聳衆、
      verse: 12
    - text: 今彼訟我之事、不能證於爾前、
      verse: 13
    - text: 惟此一事、我於爾承之、卽彼所謂旁門之道、我依之、奉事我列祖之上帝、悉信合於律法、及先知書所載者、
      verse: 14
    - text: 且於上帝有望、無論義與不義、皆將復起、亦如彼之所冀也、
      verse: 15
    - text: 我於此自勵、對上帝及世人、常存無虧之良、
      verse: 16
    - text: 今越多年、我攜周濟我邦之資、及所獻之禮而歸、
      verse: 17
    - text: 彼遇我在殿自潔、無衆無譁、惟自亞西亞來之猶太數人、
      verse: 18
    - text: 若有可罪我者、則彼宜在爾前控之、
      verse: 19
    - text: 不然、則任斯人自言、見我立公會前、有何不義、
      verse: 20
    - text: 但爲一言、卽我立於衆中呼曰、我今被鞫於爾前、乃因死者復起之理也、○
      verse: 21
    - text: 腓力斯詳知斯道、遂遲延之曰、俟千夫長呂西亞至、我將判定爾事、
      verse: 22
    - text: 遂命百夫長守保羅而寬之、其友供之者、槪勿禁、○
      verse: 23
    - text: 越數日、腓力斯與其妻、猶太女土西拉至、召保羅、聽其言基督耶穌之道、
      verse: 24
    - text: 保羅論公義節制、及將來之鞫、腓力斯懼甚曰、今且退、暇時將召爾、
      verse: 25
    - text: 因冀保羅納以金、遂屢召之共語焉、
      verse: 26
    - text: 越二年、波求非斯都、代腓力斯職、腓力斯欲取悅猶太人、仍留保羅在縲絏中、
      verse: 27
  - chapter: 25
    verses:
    - text: 非斯都蒞任三日、自該撒利亞上耶路撒冷、
      verse: 1
    - text: 祭司諸長、與猶太尊者訟保羅、
      verse: 2
    - text: 乞恩准、取之至耶路撒冷、將設伏於路而殺之、
      verse: 3
    - text: 非斯都曰、保羅拘留該撒利亞、我將速返、
      verse: 4
    - text: 又曰、爾中有權者、可同往、其人有何不韙、則訟之、○
      verse: 5
    - text: 非斯都居彼、不過旬日、遂下至該撒利亞、翌日升座、命引保羅至、
      verse: 6
    - text: 自耶路撒冷來之猶太人環立、以多且重之故訟之、而不得其據、
      verse: 7
    - text: 保羅訴曰、猶太人之律、或殿、或該撒、我皆未犯之、
      verse: 8
    - text: 非斯都欲取悅猶太人、謂保羅曰、爾願上耶路撒冷、受鞫於我前乎、
      verse: 9
    - text: 保羅曰、我立於該撒公堂、乃我當受鞫之地、我未嘗行不義於猶太人、爾所明知也、
      verse: 10
    - text: 若行不義、而干死罪、雖死不辭、若訟我者皆虛、則無人能以我付彼、我上叩該撒矣、
      verse: 11
    - text: 非斯都與公會相議、乃謂之曰、爾旣上叩該撒、必往見該撒矣、○
      verse: 12
    - text: 越數日、亞基帕王與百尼基氏、至該撒利亞、問安於非斯都、
      verse: 13
    - text: 居彼久之、非斯都以保羅事陳於王曰、有腓力斯所留之囚、
      verse: 14
    - text: 我在耶路撒冷時、祭司諸長、與猶太長老訟之、求定其罪、
      verse: 15
    - text: 我應之曰、被訟者未與訟者面質、申訴其事、卽置之死、非羅馬人例也、
      verse: 16
    - text: 猶太人來集於此、我不遲延、翌日升座、命引其人至、
      verse: 17
    - text: 訟之者立、所訟之惡、非我所逆料者、
      verse: 18
    - text: 惟攻之以關乎敬鬼神之道、與一已死之人名耶穌者、而保羅乃言其生也、
      verse: 19
    - text: 我游移如何審訊、故問其欲往耶路撒冷受鞫否、
      verse: 20
    - text: 彼欲上叩、俟皇帝判定、故命留之、以待解於該撒、
      verse: 21
    - text: 亞基帕曰、我亦欲聽此人、曰、明日可聽之、○
      verse: 22
    - text: 翌日、亞基帕與百尼基氏、大張儀仗而來、偕諸千夫長、及邑之尊者、入公庭、非斯都命引保羅至、
      verse: 23
    - text: 曰、亞基帕王、與凡在此者乎、爾視此人、乃猶太人衆、在耶路撒冷及此處、求我而呼曰、不容其生者也、
      verse: 24
    - text: 然我察知其未行當死之事、且已上叩皇帝、故我定意解之、
      verse: 25
    - text: 惟未得其情、以奏我主、故出之衆前、尤在爾亞基帕王前、致審訊後、得有所陳、
      verse: 26
    - text: 蓋我以爲解囚、而不表厥訟辭、非理也、
      verse: 27
  - chapter: 26
    verses:
    - text: 亞基帕謂保羅曰、許爾自陳、保羅舉手訴曰、
      verse: 1
    - text: 亞基帕王歟、我爲猶太人所訟者、今日得陳於爾前、幸也、
      verse: 2
    - text: 更幸者、因猶太人之例規辯端、皆爾所知、故求寬忍聽我、
      verse: 3
    - text: 我自少時爲人若何、自始偕我故土之民、及在耶路撒冷、猶太人皆知之、
      verse: 4
    - text: 彼如允作證、則知我自始依我教中至嚴之門、爲法利賽人也、
      verse: 5
    - text: 今我立而被鞫、乃爲望上帝所許於我儕之列祖者、
      verse: 6
    - text: 我十二支、日夜殷勤崇事、亦望獲此許耳、王乎、我爲此望、爲猶太人所訟、
      verse: 7
    - text: 上帝若起夫死者、爾曹何以爲不可信乎、
      verse: 8
    - text: 昔我意謂拿撒勒耶穌之名、當多方攻之、
      verse: 9
    - text: 又嘗行此於耶路撒冷、且由祭司諸長受權、多囚聖徒、迨其見殺、我亦許之、
      verse: 10
    - text: 又屢刑之於會堂、強使褻凟、攻之益狂、窘逐之至於外邑、
      verse: 11
    - text: 王歟、我以祭司諸長之權、奉命往大馬色、
      verse: 12
    - text: 時當正午、途中見自天有光、燦耀於日、環照我及同行者、
      verse: 13
    - text: 衆皆仆地、我聞有聲、以希伯來音語我曰、掃羅、掃羅、何窘逐我、爾以足踢刺、難矣哉、
      verse: 14
    - text: 我曰、主、爾爲誰、曰、我乃爾所窘逐之耶穌也、
      verse: 15
    - text: 起而立、蓋我特見於爾、立爾爲役與證、以證爾所見、及我將示爾者、
      verse: 16
    - text: 我將拯爾於斯民、及異邦中、
      verse: 17
    - text: 我今遣爾就之、俾啟其目、使彼離暗就光、脫於撒但之權、而歸上帝、致得罪赦、同獲因信成聖之業、
      verse: 18
    - text: 亞基帕王歟、是以我未違自天之示、
      verse: 19
    - text: 乃先在大馬色、次在耶路撒冷、猶太全地、爰及異邦人、告之宜改悔、歸上帝、行事符於改悔、
      verse: 20
    - text: 猶太人因此諸事、執我於殿、欲殺我、
      verse: 21
    - text: 然我蒙上帝之佑、今日猶存、並爲證於尊者卑者之前、所言無非諸先知及摩西豫言之事、
      verse: 22
    - text: 卽基督必受害、本其由死復起、光照斯民、及異邦人也、○
      verse: 23
    - text: 保羅如此申訴、非斯都大聲曰、保羅、爾狂矣、爾多學、令爾狂矣、
      verse: 24
    - text: 曰、非斯都大人、我非狂也、我所言者、乃眞實通明之言、
      verse: 25
    - text: 以王知此、故於王前毅然言之、且深信此事、無所隱諱、蓋非行之於僻隅也、
      verse: 26
    - text: 亞基帕王歟、爾信諸先知否乎、我知爾信也、
      verse: 27
    - text: 亞基帕謂保羅曰、爾以少許之勸勉、令我爲基督徒耶、
      verse: 28
    - text: 保羅曰、我求上帝、無論以少以多、不獨使爾、卽凡今日聽我者、除此械繫、均與我無異也、○
      verse: 29
    - text: 王與方伯、及百尼基氏、並同坐者皆起、
      verse: 30
    - text: 退而相語曰、斯人所爲、無當死當繫之事、
      verse: 31
    - text: 亞基帕謂非斯都曰、斯人若未上叩該撒、釋之可也、
      verse: 32
  - chapter: 27
    verses:
    - text: 旣擬定使我儕航海、往義大利、則以保羅及他囚數人、付於御營之百夫長猶流、
      verse: 1
    - text: 遂登亞大米田舟、將往亞西亞海濱諸處、揚帆而行、有馬其頓之帖撒羅尼迦人、亞里達古偕焉、
      verse: 2
    - text: 次日、泊於西頓、猶流善待保羅、許就其友、俾得供給、
      verse: 3
    - text: 由彼揚帆行居比路島下、風逆故也、
      verse: 4
    - text: 旣濟基利家旁非利亞之海、至呂家之每拉、
      verse: 5
    - text: 遇亞力山太舟、將往義大利、百夫長令我儕登之、
      verse: 6
    - text: 緩行多日、僅至革尼土對面、爲風所阻、行革哩底島下、與撒摩尼相對、
      verse: 7
    - text: 沿岸而行、僅至一處名佳澳、近拉西亞邑、○
      verse: 8
    - text: 歷時旣久、已過禁食之期、舟行險危、保羅勸衆曰、
      verse: 9
    - text: 諸君、我觀此次行舟、必多損害、不第舟與貨已也、且及我儕生命矣、
      verse: 10
    - text: 然百夫長信舟長與舟主、過於保羅之言、
      verse: 11
    - text: 且以此澳度冬不便、多勸前行、或可至非尼基度冬、卽革哩底之一澳、向東南東北者、
      verse: 12
    - text: 適南風徐來、衆以爲得意、遂起錨、傍革哩底而行、
      verse: 13
    - text: 未幾狂風驟下、由島拍舟、其風名友拉革羅、
      verse: 14
    - text: 舟爲風所掣、不能勝之、隨風飄蕩、
      verse: 15
    - text: 行至一小島、名高大者之下、僅能收其小艇、
      verse: 16
    - text: 旣曳之上、乃多方護舟、以索縛其底、且恐擱於賽耳底灘、乃下帆、任其飄蕩、
      verse: 17
    - text: 狂風撼之甚、次日、棄其所載、
      verse: 18
    - text: 又次日、拋擲舟具、
      verse: 19
    - text: 多日不見日星、風雨交迫、而得救之望絕矣、
      verse: 20
    - text: 衆久未食、保羅立其中曰、諸君、爾昔當聽我言、若不離革哩底、則不遭此損害矣、
      verse: 21
    - text: 今我勸爾安心、因爾中無一喪命者、惟舟而已、
      verse: 22
    - text: 蓋我所屬所事之上帝、其使昨夜立於我側曰、
      verse: 23
    - text: 保羅勿懼、爾必立於該撒之前、且上帝悉以同舟者賜爾、
      verse: 24
    - text: 故諸君宜安心、我信上帝、我儕所遇者、必如所言也、
      verse: 25
    - text: 然必擱於一島矣、○
      verse: 26
    - text: 至第十四夜、舟飄於亞底亞海、約夜半、舟子以爲近岸、
      verse: 27
    - text: 測水得二十仞、少進、又測、得十五仞、
      verse: 28
    - text: 恐觸石、於舟尾投四錨、以冀天明、
      verse: 29
    - text: 舟子欲棄舟而逃、下小艇、佯爲投錨於舟首者、
      verse: 30
    - text: 保羅謂百夫長與士卒曰、此人不留於舟、爾曹不得救也、
      verse: 31
    - text: 士卒卽斷小艇之索、任其飄去、
      verse: 32
    - text: 天將明、保羅勸衆取食、曰、爾曹懸望、忍飢不食、今已十四日矣、
      verse: 33
    - text: 故勸爾取食、與爾之得救有關也、蓋爾衆之一髮亦不致隕於首、
      verse: 34
    - text: 言畢取餅、當衆前謝上帝、擘而先食、
      verse: 35
    - text: 衆心乃安、亦食焉、
      verse: 36
    - text: 在舟者、共二百七十六人、
      verse: 37
    - text: 旣食而飽、棄麥於海以輕舟、
      verse: 38
    - text: 天明、不識其地、惟見一澳有岸、乃共議、或可進舟於彼、
      verse: 39
    - text: 遂棄錨於海、鬆舵纜、揚帆遇風、望岸而行、
      verse: 40
    - text: 值二水夾流處、舟遂擱、舟首膠定不動、舟尾因浪猛烈而破、
      verse: 41
    - text: 士卒議殺諸囚、恐有泅而逃者、
      verse: 42
    - text: 百夫長欲救保羅、阻其所謀、命能泅者先下水登岸、
      verse: 43
    - text: 其餘或乘板、或憑舟中物、於是皆得救登岸焉、
      verse: 44
  - chapter: 28
    verses:
    - text: 旣得救、知其島名米利大、
      verse: 1
    - text: 夷人以非常之情相待、爇火納我、因雨而寒也、
      verse: 2
    - text: 適保羅斂薪一束、置於火、有蝮因熱而出、齧其手、
      verse: 3
    - text: 夷人見蛇懸之、相語曰、是誠兇徒、雖免於海、義不容其生也、
      verse: 4
    - text: 保羅拂蛇於火、無所損傷、
      verse: 5
    - text: 夷人度其必腫、或忽仆而死、久之、見其無恙、則轉念謂其爲神也、○
      verse: 6
    - text: 島長部百流、有田近此、以禮相接、款留三日、
      verse: 7
    - text: 適部百流之父、患熱及血痢而臥、保羅入而祈禱、按手其上而愈之、
      verse: 8
    - text: 自是島中患病者、亦就醫焉、
      verse: 9
    - text: 彼衆優禮我儕、行時、以所需者相贈、○
      verse: 10
    - text: 閱三月、登亞力山太舟前行、其舟號丟斯雙子、乃於斯島度冬者、
      verse: 11
    - text: 至敍拉古、停泊三日、
      verse: 12
    - text: 由彼繞行、至利基翁、越一日南風起、次日至部丟利、
      verse: 13
    - text: 遇諸兄弟、請我同居七日、遂往羅馬、
      verse: 14
    - text: 羅馬兄弟聞之、出迎於亞比烏市、及三館、保羅見之、謝上帝而心安、○
      verse: 15
    - text: 旣入羅馬、許保羅偕守卒一人別居、
      verse: 16
    - text: 越三日、保羅招猶太諸長者、旣集、謂之曰、兄弟、我未干犯斯民、及我儕列祖之規、然自耶路撒冷被囚、付於羅馬人手、
      verse: 17
    - text: 羅馬人訊我、見無死罪、欲釋之、
      verse: 18
    - text: 惟猶太人爭之、我不得已、上叩該撒、非有所訟我邦也、
      verse: 19
    - text: 緣此、請爾相見共語、蓋我爲以色列所望者、爲此鏈所繫、
      verse: 20
    - text: 衆曰、我儕未接自猶太論爾之書、亦未有一兄弟來此報告、或言爾有何不善、
      verse: 21
    - text: 但我欲聞爾意若何、蓋此教我知其隨在見詆矣、○
      verse: 22
    - text: 旣定期、多就之於寓、保羅自朝至暮、本摩西律、及先知言、證上帝國、且以耶穌之事勸之、
      verse: 23
    - text: 所言有信者、亦有不信者、
      verse: 24
    - text: 兩不相合、乃散、未散之先、保羅以一言語之曰、善哉、聖神託先知以賽亞告爾列祖云、
      verse: 25
    - text: 往告斯民曰、爾將聽而不聰、視而不明、
      verse: 26
    - text: 蓋斯民心頑、耳聵、自閉其目、恐目視、耳聽、心悟、轉移而我醫之、
      verse: 27
    - text: 故爾當知上帝之拯救、施於異邦人、
      verse: 28
    - text: 彼將聽之也、○
      verse: 29
    - text: 保羅居於自僦之屋二年、凡來見者、皆接納之、
      verse: 30
    - text: 宣上帝國、以主耶穌基督之事、毅然教誨、無禁之者、
      verse: 31
  name: Acts
- chapters:
  - chapter: 1
    verses:
    - text: 耶穌基督之僕保羅、奉召爲使徒、特簡以宣上帝福音、
      verse: 1
    - text: 卽昔藉諸先知所許、載於聖經者、
      verse: 2
    - text: 乃謂其子、依形軀言、自大衞之裔而生、
      verse: 3
    - text: 依維聖之神言、因自死復生、以權能證爲上帝子、卽我主耶穌基督、
      verse: 4
    - text: 我儕由彼受恩、及使徒職、使萬邦緣其名因信而服、
      verse: 5
    - text: 爾曹亦在其中、爲耶穌基督所召也、
      verse: 6
    - text: 凡在羅馬、爲上帝所愛、蒙召爲聖徒者、願恩惠平康、由我父上帝、及主耶穌基督歸爾、○
      verse: 7
    - text: 首焉者、我賴耶穌基督、爲爾衆謝我上帝、因爾之信、舉世宣揚、
      verse: 8
    - text: 蓋上帝、卽我於其子之福音、以心神所崇事者、證我常言及爾、
      verse: 9
    - text: 祈禱間、所恆求者、庶依上帝旨、終得坦途就爾、
      verse: 10
    - text: 蓋我切願見爾、以屬神之恩賜貺爾、致爾堅定、
      verse: 11
    - text: 卽我偕爾、因爾我同信、互相得慰也、
      verse: 12
    - text: 兄弟乎、我願爾知、我屢定意就爾、欲於爾中得果、如在他邦然、但至今仍有所阻、
      verse: 13
    - text: 我於希利尼人、化外人、智者愚者、皆負其債、
      verse: 14
    - text: 故願盡我心、並宣福音於爾在羅馬者、
      verse: 15
    - text: 我不以福音爲恥、是乃上帝之能、以救凡信者、先猶太人、次希利尼人、
      verse: 16
    - text: 蓋上帝之義、於斯而著、由信致信、如經云、義者將因信而生、○
      verse: 17
    - text: 夫上帝之怒、自天而顯、加諸不虔不義之人、卽以不義而抑眞理者也、
      verse: 18
    - text: 蓋所可知乎上帝者、彰於其衷、乃上帝彰之也、
      verse: 19
    - text: 自創世以來、上帝之永能神性、卽所莫可見者、已明可見矣、乃由所造之物而知之、致人末由推諉、
      verse: 20
    - text: 顧彼旣知上帝、而不以上帝榮之、亦不謝之、乃思議虛妄、心蠢而昧、
      verse: 21
    - text: 自稱爲智、適成爲愚、
      verse: 22
    - text: 以不朽上帝之榮、而易以必朽之人、及禽獸昆蟲之狀、○
      verse: 23
    - text: 故上帝任其心逞嗜慾、陷於不潔、致互辱其身、
      verse: 24
    - text: 彼以上帝之眞、易之以僞、寧崇奉受造之物、不崇奉造物之主、夫上帝乃宜頌者、歷世靡曁、阿們、○
      verse: 25
    - text: 是以上帝任其縱可恥之慾、婦女以順性之用、變爲逆性之用、
      verse: 26
    - text: 男子亦然、棄婦女順性之用、嗜慾互爍、男與男行邪僻、自受謬妄當得之報、○
      verse: 27
    - text: 彼知識中旣不願有上帝、上帝遂任其喪心、行非宜之行、
      verse: 28
    - text: 充乎諸般不義、惡慝、貪婪、暴很、媢嫉、兇殺、爭鬬、詭譎、陰險、
      verse: 29
    - text: 隱刺、毀謗、憎乎上帝、狎侮、傲慢、矜誇、造惡、違逆父母、
      verse: 30
    - text: 愚昧、背約、不情、不慈、
      verse: 31
    - text: 若輩旣知上帝之定命、凡行此者宜死、乃不第自行之、又悅人行之、
      verse: 32
  - chapter: 2
    verses:
    - text: 是以凡爾擬人者、無可推諉、蓋爾擬人、適以罪己、因爾所擬者、躬自蹈之也、
      verse: 1
    - text: 夫人行此、我知上帝必依眞理鞫之、
      verse: 2
    - text: 人乎、爾擬行此者、而自蹈之、豈以爲將逭上帝之鞫乎、
      verse: 3
    - text: 抑輕褻其宏大之慈惠寬容恆忍、不知上帝之慈惠導爾改悔乎、
      verse: 4
    - text: 乃任爾剛愎、罔有悛心、積怒厥躬、以至上帝震怒、顯其義鞫之日、
      verse: 5
    - text: 各依其行而報之、
      verse: 6
    - text: 凡恆於爲善、求尊榮不朽者、以永生報之、
      verse: 7
    - text: 結黨不從眞理、而從非義者、以忿怒報之、
      verse: 8
    - text: 患難、窘苦、加諸作惡者、先猶太人、次希利尼人、
      verse: 9
    - text: 尊榮、平康、報諸作善者、先猶太人、次希利尼人、
      verse: 10
    - text: 蓋上帝不偏視人也、
      verse: 11
    - text: 凡無律獲罪者、亦將無律而淪亡、有律獲罪者、將依律而受鞫、
      verse: 12
    - text: 在上帝前、非聽律者爲義、乃行律者稱義、
      verse: 13
    - text: 蓋異邦人無律、若率性而行合律之行、是無律而自爲律、
      verse: 14
    - text: 乃律銘於其心、彰之以行、良心亦與同證、其相議也、或訟或恕、
      verse: 15
    - text: 迨上帝由耶穌基督鞫人隱微之日、依我福音焉、○
      verse: 16
    - text: 爾名爲猶太人、惟律是恃、以上帝自詡、
      verse: 17
    - text: 旣習於律、則知其旨、且樂夫至善、
      verse: 18
    - text: 自信爲瞽者之相、暗者之光、
      verse: 19
    - text: 愚者之師、赤子之傅、於律中有知識眞理之模範、
      verse: 20
    - text: 夫爾誨人、而不自誨乎、爾言勿竊、而自竊乎、
      verse: 21
    - text: 爾言勿淫、而自淫乎、爾惡偶像、而自刦殿乎、
      verse: 22
    - text: 爾以律自誇、而干律以辱上帝乎、
      verse: 23
    - text: 上帝之名、緣爾受謗於異邦、如經所載矣、
      verse: 24
    - text: 爾若行律、則割禮有益、若干律、則割如未割、
      verse: 25
    - text: 若然、則未割者守律之義、雖未割、不謂之爲割乎、
      verse: 26
    - text: 其素無割而守律者、不罪爾以文與割而干律者乎、
      verse: 27
    - text: 蓋顯爲猶太人者、非猶太人、顯於身之割、非割也、
      verse: 28
    - text: 惟隱爲猶太人者、誠猶太人、割亦屬乎心、在性靈不在儀文、其稱譽也、非由人、乃由上帝也、
      verse: 29
  - chapter: 3
    verses:
    - text: 然則猶太人何所長、割禮何所益乎、
      verse: 1
    - text: 曰、凡事多益、首則上帝之詔託之、
      verse: 2
    - text: 設有無信者何如耶、彼之無信、豈廢上帝信乎、
      verse: 3
    - text: 曰、非也、惟上帝誠、而人皆僞、如經云、俾爾於言見義、於鞫獲勝、
      verse: 4
    - text: 我且依人之言而言、若我之不義彰上帝義、我將何言、上帝降怒爲不義乎、
      verse: 5
    - text: 曰、非也、若然、則上帝焉能鞫世耶、
      verse: 6
    - text: 若上帝之誠、因我之僞而益致其榮、則我何仍見鞫如罪人乎、
      verse: 7
    - text: 且何不爲惡以致善乎、謗我者謂我儕有是言、其人服罪宜也、○
      verse: 8
    - text: 然則若何、我儕愈於彼乎、曰、否、不然、我儕曾證猶太人、希利尼人、咸在罪下、
      verse: 9
    - text: 如經云、無義人、無其一也、
      verse: 10
    - text: 無曉悟者、無尋求上帝者、
      verse: 11
    - text: 皆棄正路、同爲無益、無行善者、無其一也、
      verse: 12
    - text: 厥喉如未封之墓、舌施詭詐、脣藏蝮毒、
      verse: 13
    - text: 口盈咒詛荼苦、
      verse: 14
    - text: 其足疾趨以流人血、
      verse: 15
    - text: 其途毀滅殘傷、
      verse: 16
    - text: 不識平康之路、
      verse: 17
    - text: 目無上帝可畏、○
      verse: 18
    - text: 我儕知律所言、乃爲律下者言之、以塞衆口、使舉世服罪於上帝前、
      verse: 19
    - text: 蓋於上帝前、無人因行律見義、第由律知罪耳、○
      verse: 20
    - text: 今上帝之義、於律外昭著、乃律與先知所證者、
      verse: 21
    - text: 卽上帝之義、因信耶穌基督、及於諸信者、無所區別、
      verse: 22
    - text: 蓋衆俱已獲罪、而歉上帝之榮、
      verse: 23
    - text: 惟蒙上帝之恩、因基督耶穌之救贖、不勞而見義、
      verse: 24
    - text: 上帝立耶穌爲挽回之祭、俾信之者藉其血而獲宥、以彰上帝之義、因其寬容、不究旣往之罪、
      verse: 25
    - text: 今彰其義、致己爲義、且義夫信耶穌者、
      verse: 26
    - text: 然則所誇安在乎、曰、無之矣、以何律無之、以行之律乎、曰、非也、以信之律耳、
      verse: 27
    - text: 故我謂人見義由乎信、非由行律也、
      verse: 28
    - text: 夫上帝獨猶太人之上帝乎、非亦異邦人之上帝乎、然也、亦異邦人之上帝也、
      verse: 29
    - text: 上帝惟一、由信而義受割者、亦由信而義未受割者、
      verse: 30
    - text: 然則我儕以信廢律乎、曰、非也、乃堅律耳、
      verse: 31
  - chapter: 4
    verses:
    - text: 如是、試問我祖亞伯拉罕、依其形軀何所得耶、
      verse: 1
    - text: 若亞伯拉罕因行見義、則有可誇、然於上帝前則無之、
      verse: 2
    - text: 經何云乎、亞伯拉罕信上帝、上帝遂以其信爲義也、
      verse: 3
    - text: 夫行者得賞、非爲恩、乃其所宜、
      verse: 4
    - text: 惟不行者、第信稱不虔之人爲義、彼信卽以之爲其義矣、
      verse: 5
    - text: 又如大衞謂於行之外、而上帝義之者爲有福、
      verse: 6
    - text: 曰、厥過得宥、厥罪得掩、其曹福矣、
      verse: 7
    - text: 主不以爲有罪、其人福矣、
      verse: 8
    - text: 是福也、祇及於受割者乎、抑亦及於未受割者乎、蓋我儕謂亞伯拉罕之信、卽以之爲其義也、
      verse: 9
    - text: 何以爲義、在割乎、抑在未割乎、非在割、乃在未割也、
      verse: 10
    - text: 且亞伯拉罕受割之號、卽其未受割、因信爲義之印證、使爲凡未割而信者之父、致彼稱義、
      verse: 11
    - text: 亦爲受割者之父、卽不第由乎割、亦踐我父亞伯拉罕、未割而信之迹者也、
      verse: 12
    - text: 蓋上帝許亞伯拉罕、及其苗裔承世、非由律、乃由因信之義、
      verse: 13
    - text: 若由律者爲嗣、信則爲虛、許亦廢矣、
      verse: 14
    - text: 蓋律以致怒、無律則無犯、
      verse: 15
    - text: 故由乎信、而依乎恩、致堅所許於諸裔、不第於宗律者、亦於宗亞伯拉罕之信者、亞伯拉罕於所信之上帝前、爲我衆之父、
      verse: 16
    - text: 如經云、我立爾爲萬邦之父、夫上帝卽甦諸死者、命無爲有者也、
      verse: 17
    - text: 亞伯拉罕雖已絕望、猶望而信、致爲諸邦之父、如經云、爾裔將若星然、
      verse: 18
    - text: 彼雖年近百齡、自念其身如死、撒拉絕孕、而其信不衰、
      verse: 19
    - text: 且於上帝所許、不以不信而貳其心、惟信彌篤、歸榮上帝、
      verse: 20
    - text: 深信上帝所許者、必能成之、
      verse: 21
    - text: 故因其信以之爲義、
      verse: 22
    - text: 夫經所載以之爲義者、不第爲彼、亦爲我儕、
      verse: 23
    - text: 卽信使我主耶穌自死而起者、亦將以之爲義也、
      verse: 24
    - text: 夫耶穌爲我罪愆而被付、且爲我見義而復起焉、
      verse: 25
  - chapter: 5
    verses:
    - text: 是以我儕旣因信見義、則由我主耶穌基督和於上帝、
      verse: 1
    - text: 亦由之因信而進於恩、卽今所止者、且以仰望上帝之榮爲樂、
      verse: 2
    - text: 不寧惟是、卽處患難亦樂也、蓋知患難生強忍、
      verse: 3
    - text: 強忍生練達、練達生希望、
      verse: 4
    - text: 而希望不啟羞、緣上帝之愛、由賜我之聖神、灌漑我心也、
      verse: 5
    - text: 蓋我儕尚弱時、基督依期爲不虔者死、
      verse: 6
    - text: 夫爲義人死者、僅或有之、爲善人死者、容或敢焉、
      verse: 7
    - text: 惟我尚爲罪人時、基督爲我死、上帝之愛於此而彰、
      verse: 8
    - text: 今我旣因其血而見義、不更由之得救而免怒乎、
      verse: 9
    - text: 蓋我儕尚爲敵時、由其子之死、得復和於上帝、旣已復和、更必於其生得救矣、
      verse: 10
    - text: 不第此也、旣因我主耶穌基督、樂夫上帝、卽今由之而得復和者也、○
      verse: 11
    - text: 是以罪由一人入世、因罪而有死、於是死延於衆、以皆獲罪也、
      verse: 12
    - text: 蓋律未立、罪已在世、但無律、則不謂之罪、
      verse: 13
    - text: 然自亞當至摩西、乃死乘權、以及非若亞當之罪而獲罪者、夫亞當乃後至者之對像也、
      verse: 14
    - text: 但愆尤不如恩賜、若以一人之愆尤、致衆死亡、則上帝之恩、及因一人耶穌基督之恩賜、尤溢於衆矣、
      verse: 15
    - text: 且以一人干罪、亦不如恩賜、蓋鞫由一人以定罪、恩賜則由多愆以見義也、
      verse: 16
    - text: 若以一人之愆、致死乘權、則受洪恩及義之賜者、更由一人耶穌基督、而乘權於生矣、
      verse: 17
    - text: 若然、則以一愆致衆定罪、亦以一義致衆見義而獲生、
      verse: 18
    - text: 蓋如以一人之逆而衆爲罪、亦以一人之順而衆爲義矣、
      verse: 19
    - text: 且律旣至、俾愆益增、罪旣增、而恩愈洪矣、
      verse: 20
    - text: 致如罪於死中乘權、恩亦若是由義乘權至於永生、惟因我主耶穌基督焉、
      verse: 21
  - chapter: 6
    verses:
    - text: 然則我將何言、得毋恆於罪、俾恩益洪乎、
      verse: 1
    - text: 曰、非也、我儕於罪旣死、詎可仍在罪中生乎、
      verse: 2
    - text: 豈不知我儕受洗、以入基督耶穌者、乃受洗以入其死乎、
      verse: 3
    - text: 故我儕旣由洗而入於死、與之同葬、致如基督由父之榮、自死見起、我儕爲人、亦如是維新矣、
      verse: 4
    - text: 蓋我儕若於其死狀與之聯合、則將於其復起也、亦然、
      verse: 5
    - text: 乃知舊日之我、與之同釘、俾罪體泯、不復爲罪所役、
      verse: 6
    - text: 因已死者釋於罪也、
      verse: 7
    - text: 若我儕與基督同死、則我儕之信亦必與之同生矣、
      verse: 8
    - text: 且知基督自死見起、必不再死、死不再主之、
      verse: 9
    - text: 其死也、乃一次爲罪而死、其生也、則爲上帝而生、
      verse: 10
    - text: 如是、爾曹於基督耶穌中、宜視己爲罪而死、爲上帝而生也、○
      verse: 11
    - text: 故毋容罪乘權於爾將死之身、致徇其慾、
      verse: 12
    - text: 亦毋獻肢體於罪、爲不義之器、惟如自死而生者、獻己於上帝、以肢體爲義之器、奉於上帝、
      verse: 13
    - text: 蓋罪必不主爾、以爾非在律下、乃在恩下也、○
      verse: 14
    - text: 然則若何、我儕旣在恩下、不在律下、可干罪乎、曰、不可、
      verse: 15
    - text: 豈不知爾獻己爲僕以順之、旣爲所順者之僕乎、或於罪以致死、或於順以致義、
      verse: 16
    - text: 感謝上帝、緣爾素爲罪之僕、今自乃心、服爾所受之教範、
      verse: 17
    - text: 得釋於罪、而爲義之僕矣、
      verse: 18
    - text: 因爾形軀之弱、我則依常人所言而言、爾曹曾獻肢體爲不潔不法之僕、以至無度、今宜獻肢體爲義之僕、以至成聖、
      verse: 19
    - text: 爾昔爲罪之僕、不服於義、
      verse: 20
    - text: 昔之所行、今日恥之、其效維何、終則死亡、
      verse: 21
    - text: 今爾得釋於罪、爲上帝僕、其效成聖、終則永生、
      verse: 22
    - text: 蓋罪之值乃死、上帝之恩賜乃永生、在我主基督耶穌中焉、
      verse: 23
  - chapter: 7
    verses:
    - text: 兄弟乎、我與諳律者言、豈不知律之束人、乃畢生乎、
      verse: 1
    - text: 蓋婦之從夫、夫在則爲律所縛、夫死則脫夫之律、
      verse: 2
    - text: 是以夫在而他適者、謂之淫婦、夫死則見釋於律、雖他適不爲淫、
      verse: 3
    - text: 我兄弟乎、如是、爾因基督之身、脫律若死、致可他適、卽自死見起者、俾我儕結果、在於上帝、
      verse: 4
    - text: 蓋我儕徇形軀時、其由律之惡慾、動於肢體、厥果維死、
      verse: 5
    - text: 今於素所縛我之律、旣脫之若死、致我之奉事、不以文之舊、而以神之新矣、○
      verse: 6
    - text: 然則將何言耶、律爲罪乎、非也、但非由律、則我未嘗知罪、如律不言毋欲、則我不知欲、
      verse: 7
    - text: 然罪乘機、由誡而動諸欲於我中、蓋無律罪乃死、
      verse: 8
    - text: 昔我無律而生、誡至、罪復生而我死、
      verse: 9
    - text: 是致生之誡、適以致死、
      verse: 10
    - text: 蓋罪乘機、因誡誘我、且以之殺我、
      verse: 11
    - text: 如是、律聖、誡亦聖、且義且善也、
      verse: 12
    - text: 然則善其死我乎、非也、但罪因善而死我、以顯其爲罪、俾罪因誡而致其極耳、
      verse: 13
    - text: 夫我儕知律屬神、我屬形軀、自鬻於罪、
      verse: 14
    - text: 蓋我所爲者、不自知也、我所願者不行之、我所惡者斯行之、
      verse: 15
    - text: 若我行所不願者、則許律爲善矣、
      verse: 16
    - text: 然則行之者、非我也、乃居我中之罪也、
      verse: 17
    - text: 蓋我知我形軀中無善、雖志於善、而未能行也、
      verse: 18
    - text: 故我不行所願之善、而行所不願之惡、
      verse: 19
    - text: 若我行所不願者、其行之者、非我也、乃居我中之罪也、
      verse: 20
    - text: 是以我覺有一律、卽我願行善、而惡偕我、
      verse: 21
    - text: 蓋依內心、則悅上帝之律、
      verse: 22
    - text: 然覺肢體中別有一律、與我心志之律戰、虜我服於肢體中之罪律、
      verse: 23
    - text: 苦哉、我之爲人也、誰拯我脫此致死之身乎、
      verse: 24
    - text: 感謝上帝、由我主耶穌基督爲然、是故我以心志服於上帝律、以形軀服於罪律矣、
      verse: 25
  - chapter: 8
    verses:
    - text: 是以凡在基督耶穌中者、無所定罪、
      verse: 1
    - text: 因致生聖神之律、由基督耶穌、釋我於罪及死之律矣、
      verse: 2
    - text: 蓋律旣因形軀而弱、致有所不能爲、上帝爲罪、乃遣其子、身具罪狀、於形軀而定罪、
      verse: 3
    - text: 使律之義成於我儕、卽不依形軀而行、依神而行者也、
      verse: 4
    - text: 蓋依形軀者、志乎形軀之事、依神者、志乎神之事、
      verse: 5
    - text: 夫形軀之志乃死、神之志生且安也、
      verse: 6
    - text: 蓋形軀之志、敵乎上帝、以其不服上帝律、且不能服也、
      verse: 7
    - text: 從形軀者、不能取悅乎上帝、
      verse: 8
    - text: 若上帝之神居爾衷、則爾不從形軀、而從神矣、不有基督之神者、非其徒也、
      verse: 9
    - text: 若基督在爾衷、身則因罪而死、神則因義而生、
      verse: 10
    - text: 若自死起耶穌者之神居爾衷、則自死起基督耶穌者、亦必以其居爾衷之神、甦爾將死之身、○
      verse: 11
    - text: 兄弟乎、我儕非負債於形軀、致依形軀而生、
      verse: 12
    - text: 爾若依形軀而生、則必死、惟以神而泯身之所行、則必生、
      verse: 13
    - text: 凡爲上帝之神所導者、乃上帝子也、
      verse: 14
    - text: 蓋爾曹非受爲奴之神、復致畏懼、乃受爲子之神、因而呼曰阿爸父也、
      verse: 15
    - text: 聖神與我神、共證我儕爲上帝子、
      verse: 16
    - text: 旣爲子、則爲嗣、卽上帝嗣、與基督同爲嗣、若與之同苦、亦必與之同榮、○
      verse: 17
    - text: 我意今時之苦、不足比將顯於我儕之榮、
      verse: 18
    - text: 受造之物、引領而待上帝衆子之顯、
      verse: 19
    - text: 蓋受造之物服於虛、非其本願、乃爲服之者之故耳、
      verse: 20
    - text: 因望受造之物、亦脫於敗壞之束縛、得入上帝衆子自由之榮、
      verse: 21
    - text: 我知凡受造者、至今共歎劬勞、
      verse: 22
    - text: 不第此也、我儕獲聖神之初實者、亦中心太息、以俟得成爲子、卽我身之贖也、
      verse: 23
    - text: 夫我儕以望而得救、然旣見之望、非望也、蓋旣見之、孰猶望之乎、
      verse: 24
    - text: 惟我儕望所未見者、則忍以待之、○
      verse: 25
    - text: 且聖神亦扶助我儕之弱、蓋我不知宜如何祈禱、惟聖神以莫可言之太息、代我祈求、
      verse: 26
    - text: 且鑒人心之上帝、明曉聖神之意、因依其旨、代聖徒祈求也、
      verse: 27
    - text: 我儕知萬事同工以益夫愛上帝者、卽依其旨而蒙召者也、
      verse: 28
    - text: 上帝所豫知者、又豫定效其子之狀、使爲衆兄弟中之冢子、
      verse: 29
    - text: 其所豫定者召之、召者義之、義者榮之、○
      verse: 30
    - text: 然則將何言耶、若上帝佑我、誰能敵我乎、
      verse: 31
    - text: 彼旣不惜己子、爲我衆舍之、豈不並以萬物賜我哉、
      verse: 32
    - text: 誰訟上帝所選者乎、
      verse: 33
    - text: 上帝義之、誰罪之乎、基督耶穌旣死矣、且自死而起、在上帝右、爲我祈也、
      verse: 34
    - text: 誰能間我於基督之愛、或患難、阨窮、窘逐、飢餓、裸裎、艱危、白刃乎、
      verse: 35
    - text: 如經云、我儕緣爾、終日見殺、視如將宰之羊、
      verse: 36
    - text: 然我儕於此諸事、賴愛我者勝而有餘、
      verse: 37
    - text: 蓋我深信或死、或生、或天使、或執政者、或有能者、或今時、或將來、
      verse: 38
    - text: 或高、或深、或他受造之物、皆不能間我儕於上帝之愛、卽在我主耶穌基督中者也、
      verse: 39
  - chapter: 9
    verses:
    - text: 我宗基督、言眞無誑、我是非之良、感於聖神、同爲之證、
      verse: 1
    - text: 我有大憂、痛心不已、
      verse: 2
    - text: 爲我兄弟骨肉之親、卽見絕於基督、亦所願也、
      verse: 3
    - text: 彼固以色列人、得爲上帝子、有榮耀、諸約、律例、禮儀、及應許、
      verse: 4
    - text: 列祖其祖也、依形軀言、基督由之而出、卽在萬有之上、永世當頌之上帝、阿們、
      verse: 5
    - text: 非謂上帝之言廢也、蓋出於以色列者、非盡以色列人、
      verse: 6
    - text: 亦非因其爲亞伯拉罕之裔、遂盡爲子、經云、由於以撒者、乃謂爲爾裔也、
      verse: 7
    - text: 是則形軀之子、非上帝子、惟應許之子稱爲裔也、
      verse: 8
    - text: 其所許之言云、屆期我必至、撒拉將生子、
      verse: 9
    - text: 不第此也、利百加由我祖以撒而妊、
      verse: 10
    - text: 二子未生、善惡未形、俾上帝選人之旨不移、非由乎行、乃由乎召之者、
      verse: 11
    - text: 遂諭利百加曰、長子必事幼子、
      verse: 12
    - text: 如經云、我愛雅各、而惡以掃、○
      verse: 13
    - text: 然則將何言耶、上帝有不義乎、非也、
      verse: 14
    - text: 蓋諭摩西云、我所欲矜恤者矜恤之、欲憐憫者憐憫之、
      verse: 15
    - text: 是則非由志意、非由馳驅、乃由矜恤之上帝也、
      verse: 16
    - text: 蓋經諭法老云、我之興爾、特彰我能於爾、揚我名於天下、
      verse: 17
    - text: 是上帝隨所欲矜恤之、亦隨所欲剛愎之、○
      verse: 18
    - text: 如是、爾必語我云、上帝何爲尚責人乎、孰旣逆其旨乎、
      verse: 19
    - text: 人乎、爾爲誰、反詰上帝耶、受造之物、豈謂造之者云、爾何爲若是造我乎、
      verse: 20
    - text: 陶人豈無權於泥、由一團而造器、一爲尊、一爲卑乎、
      verse: 21
    - text: 若上帝欲彰其怒、示其能、則以恆忍、包容可怒之器、備以毀敗者、
      verse: 22
    - text: 且欲其豐富之榮、示於矜恤之器、備以獲榮者、
      verse: 23
    - text: 卽我儕蒙召之人、不第自猶太、亦自異邦、如是、尚何言哉、
      verse: 24
    - text: 何西阿書載上帝言云、我將稱非我民者爲我民、非蒙愛者爲蒙愛、
      verse: 25
    - text: 昔於某地語人曰、爾非我民、將於斯地、稱爲維生上帝子、
      verse: 26
    - text: 以賽亞指以色列呼曰、以色列衆子、其數雖如海沙、而得救者其遺餘耳、
      verse: 27
    - text: 蓋主將踐其言於世、且果決而成之、
      verse: 28
    - text: 如以賽亞曾言、若萬軍之主、未留餘種於我、則我儕必如所多瑪、猶蛾摩拉矣、○
      verse: 29
    - text: 然則將何言耶、異邦人未趨義而得義、卽由信之義也、
      verse: 30
    - text: 惟以色列人趨律之義而不及、
      verse: 31
    - text: 此何故耶、曰、不由於信、而由於行、乃蹶於躓人之石、
      verse: 32
    - text: 如經云、我以躓人之石、礙人之磐、置於錫安、信之者、必不啟羞也、
      verse: 33
  - chapter: 10
    verses:
    - text: 兄弟乎、我心所願、而祈於上帝者、俾以色列人得救也、
      verse: 1
    - text: 我爲之證、彼爲上帝熱衷、但非依眞知耳、
      verse: 2
    - text: 蓋不識上帝之義、而求立己之義、故不服上帝之義也、
      verse: 3
    - text: 夫律盡於基督、致義夫諸信者、
      verse: 4
    - text: 摩西書云、行律之義者、則因之而生、
      verse: 5
    - text: 惟由信之義則曰、爾勿意謂誰升於天、卽言攜基督而下也、
      verse: 6
    - text: 誰下於淵、卽言攜基督自死而上也、
      verse: 7
    - text: 然則何謂耶、曰、斯道密邇乎爾、在汝口、在汝心、卽由信之道、我儕所宣也、
      verse: 8
    - text: 若爾以口認耶穌爲主、心信上帝自死起之、則得救、
      verse: 9
    - text: 蓋人心信以致義、口認以致救、
      verse: 10
    - text: 經云、凡信之者不啟羞、
      verse: 11
    - text: 夫猶太人、希利尼人、無所區別、咸共一主、其豐恩及於凡籲之者、
      verse: 12
    - text: 故曰、籲主名者、悉得救也、
      verse: 13
    - text: 然未嘗信之、何由籲之、未嘗聞之、何由信之、未有宣者、何由聞之、
      verse: 14
    - text: 未有遣者、何由宣之、如經云、報諸善之嘉音者、其步履美何如哉、
      verse: 15
    - text: 然非皆聽受嘉音、以賽亞云、主、我所宣者、誰信之乎、
      verse: 16
    - text: 是信由於聞、而聞由於基督之道也、
      verse: 17
    - text: 我則曰、彼豈未聞乎、誠聞之矣、經云、其聲徧於宇內、其言達於地極、
      verse: 18
    - text: 我又曰、以色列民豈未知乎、昔摩西云、我將以異族激爾憤、且將以蚩氓觸爾怒、
      verse: 19
    - text: 以賽亞毅然而言曰、未求我者、我與之遇、未詢我者、我爲之見、
      verse: 20
    - text: 惟指以色列民、則曰、我終日舉手、招悖逆有違言之民矣、
      verse: 21
  - chapter: 11
    verses:
    - text: 然則上帝棄其民乎、非也、蓋我亦以色列人、亞伯拉罕之裔、便雅憫之支也、
      verse: 1
    - text: 上帝未棄其所豫知之民、爾豈不知經指以利亞所云乎、彼籲上帝、而訟以色列人曰、
      verse: 2
    - text: 主、彼曾殺爾先知、剷爾祭壇、惟我獨存、又欲索我命矣、
      verse: 3
    - text: 上帝何以應之、曰、我爲己遺七千人、未嘗屈膝巴力者、
      verse: 4
    - text: 於今亦然、猶有遺餘、依恩而選者、
      verse: 5
    - text: 旣以恩、則不復以行、否則恩不復爲恩矣、
      verse: 6
    - text: 然則若何、以色列人所求未得、惟蒙選者得之、餘則頑耳、
      verse: 7
    - text: 如經云、上帝賦之以昏昧之心、目不見、耳不聞、至於今日、
      verse: 8
    - text: 大衞曰、願其筵席爲絆、爲檻、爲礙、而爲其報、
      verse: 9
    - text: 願其目矇而不見、其背終於傴僂、
      verse: 10
    - text: 然則彼蹶至於傾陷乎、非也、乃以其過犯、而拯及異邦、致發其憤也、
      verse: 11
    - text: 若彼之過犯、爲斯世之富有、彼之空乏、爲異邦之豐盈、其盛不更愈乎、○
      verse: 12
    - text: 我言此示爾異邦人者、因我爲異邦之使徒、故榮我職耳、
      verse: 13
    - text: 庶可發我骨肉之憤、而救其數人、
      verse: 14
    - text: 若彼之見棄、爲斯世復和於上帝、則其見納也、豈非自死而生乎、
      verse: 15
    - text: 夫初薦之麪聖、其團亦聖、樹之根聖、其枝亦聖、
      verse: 16
    - text: 若有數枝見折、爾素爲野欖者得接於其中、共與於橄欖之根及膏腴、
      verse: 17
    - text: 則勿對枝自詡、若然、當思非爾承根、乃根承爾、
      verse: 18
    - text: 爾必曰、枝之見折、爲使我得接也、
      verse: 19
    - text: 誠如是也、彼以不信見折、爾以信得存、勿自高、惟懼耳、
      verse: 20
    - text: 上帝旣不惜原枝、亦必不惜爾也、
      verse: 21
    - text: 試觀上帝之慈與嚴、於傾者則嚴、於爾則慈、惟宜恆於其慈、否則亦必見斫矣、
      verse: 22
    - text: 彼若不終於不信、亦必見接、蓋上帝能復接之也、
      verse: 23
    - text: 爾見斫於順性之野欖、而逆性見接於嘉欖、況斯順性之枝、復見接於本欖乎、○
      verse: 24
    - text: 兄弟乎、我不欲爾不知斯奧、恐爾自以爲智、卽以色列人間有頑者、以待異邦人之盈數歸入焉、
      verse: 25
    - text: 如是、以色列全族必皆得救也、如經云、將有救者、自錫安而出、革雅各之不虔、
      verse: 26
    - text: 又曰、我除厥罪時、與彼所約者如此、
      verse: 27
    - text: 以福音言、彼因爾曹而爲敵、以選擇言、彼因列祖而見愛、
      verse: 28
    - text: 蓋上帝之賜與召無悔也、
      verse: 29
    - text: 昔爾不順上帝、今因彼之不順、而蒙矜恤、
      verse: 30
    - text: 如是、彼今不順、緣施爾之矜恤、亦蒙矜恤焉、
      verse: 31
    - text: 蓋上帝藩萬人於不順之中、乃爲矜恤萬人耳、○
      verse: 32
    - text: 淵淵乎、上帝智慧知識之富有乎、其鞫何可測、其蹤何可追、
      verse: 33
    - text: 孰知主志、孰與參議、
      verse: 34
    - text: 孰先予主、而得其報、
      verse: 35
    - text: 蓋萬有本之、由之、歸之、宜尊榮之、永世靡曁、阿們、
      verse: 36
  - chapter: 12
    verses:
    - text: 兄弟乎、緣此、我以上帝之憐憫勸爾、獻身爲生祭、聖而見悅於上帝、乃爾當然之崇事也、
      verse: 1
    - text: 勿同乎世、惟以心之更新而變化、致驗上帝之旨、乃善而可悅、且純全者也、○
      verse: 2
    - text: 我藉所賜之恩、語於爾曹、自度勿越乎所當度、宜循理而度、依上帝所賦各人之信量、
      verse: 3
    - text: 如身有百體、其用不一、
      verse: 4
    - text: 我衆在基督爲一身、互相爲體亦若是、
      verse: 5
    - text: 旣依所賦之恩、受賜有別、或豫言、則依信量、
      verse: 6
    - text: 或役事、則役事、或教誨、則教誨、
      verse: 7
    - text: 或勸慰、則勸慰、濟者以誠、治者以勤、矜者以樂、
      verse: 8
    - text: 愛毋僞、惡惡而親善、
      verse: 9
    - text: 兄弟相愛宜親厚、相敬則先施、
      verse: 10
    - text: 勤而毋怠、熱衷事主、
      verse: 11
    - text: 喜於望、忍於難、恆於禱、
      verse: 12
    - text: 供應聖徒、厚待賓旅、
      verse: 13
    - text: 窘逐爾者祝之、祝而毋詛、
      verse: 14
    - text: 與樂者同樂、與哭者同哭、
      verse: 15
    - text: 心相同、志毋高、惟卑是從、勿自爲智、
      verse: 16
    - text: 勿以惡報惡、衆所善者則爲之、
      verse: 17
    - text: 若或能之、則盡己以和衆、
      verse: 18
    - text: 愛友乎、勿自伸寃、寧待主怒、記有之、主曰、伸寃在我、我將報之、
      verse: 19
    - text: 敵飢則食之、渴則飲之、如是而行、猶以爇炭集厥首、
      verse: 20
    - text: 毋爲惡所勝、宜以善勝惡、
      verse: 21
  - chapter: 13
    verses:
    - text: 秉權者、衆宜服之、因無權非由於上帝、諸權皆上帝所命也、
      verse: 1
    - text: 故與秉權者抗、乃拒上帝命、拒者自取鞫也、
      verse: 2
    - text: 蓋有司非行善者所畏、乃行惡者所畏耳、爾欲弗畏權、惟行善則得其褎、
      verse: 3
    - text: 蓋彼爲上帝之役、於爾有益、爾若行惡則畏之、以其非徒佩劍、乃爲上帝之役、以怒加諸行惡者、
      verse: 4
    - text: 故須服之、不第因怒、亦因良心也、
      verse: 5
    - text: 是以爾亦輸稅、蓋彼乃上帝之有司、恆執斯役、
      verse: 6
    - text: 所宜與者與之、稅則納之、征則輸之、當畏則畏之、當敬則敬之、○
      verse: 7
    - text: 勿歉於人、惟以相愛爲歉、蓋愛人者盡乎律也、
      verse: 8
    - text: 如曰勿淫、勿殺、勿竊、勿貪、抑或他誡、皆一言以蔽之、曰愛鄰如己、
      verse: 9
    - text: 夫愛不爲害於鄰、故愛也者、律之盡也、○
      verse: 10
    - text: 緣此、知時已屆、今宜自寐而寤、蓋我儕得救、較初信時爲尤近、
      verse: 11
    - text: 夜旣央、晝伊邇、我儕宜脫暗昧之行、而服光明之甲、
      verse: 12
    - text: 行宜莊正、如於白晝、勿荒宴而沈湎、勿冒色而邪侈、勿爭鬬而媢嫉、
      verse: 13
    - text: 惟主耶穌基督是服、毋爲形軀是圖、以縱其慾、
      verse: 14
  - chapter: 14
    verses:
    - text: 信未篤者宜納之、非爲辯疑也、
      verse: 1
    - text: 或信百物可食、惟信未篤者食蔬、
      verse: 2
    - text: 食者毋輕視不食者、不食者毋擬議食者、蓋上帝已納之矣、
      verse: 3
    - text: 爾爲誰、而擬議他人僕耶、其立與傾、惟其主在焉、且彼必立、蓋主能立之也、
      verse: 4
    - text: 或擬此日勝彼日、或擬日日皆相同、各宜堅定厥志、
      verse: 5
    - text: 守日者爲主而守、食者爲主而食、以其謝上帝也、不食者爲主不食、亦謝上帝也、
      verse: 6
    - text: 吾人無一爲己而生、亦無爲己而死、
      verse: 7
    - text: 生乃爲主而生、死乃爲主而死、是以或生或死、皆屬於主、
      verse: 8
    - text: 基督所以死而復生者、致爲死者生者之主也、
      verse: 9
    - text: 爾何擬議兄弟乎、爾何輕視兄弟乎、我衆必皆立於上帝鞫位前、
      verse: 10
    - text: 記有之、主曰、我指己生而言、萬膝必向我而跪、萬口必向我而承、
      verse: 11
    - text: 如是、我儕必各陳己事於上帝、○
      verse: 12
    - text: 故我勿復互相擬議、寧定志不設窒礙於兄弟前、
      verse: 13
    - text: 我宗主耶穌、確知而深信、凡物原無不潔、惟以之爲不潔者、則於彼爲不潔矣、
      verse: 14
    - text: 若使兄弟因食而憂、則所行非由於愛也、基督旣爲之死、爾毋以所食敗之、
      verse: 15
    - text: 毋令爾之善爲人所謗、
      verse: 16
    - text: 蓋上帝之國、不在飲食、惟義與安、及聖神中之樂也、
      verse: 17
    - text: 以此而事基督者、爲上帝所悅、世人所稱、
      verse: 18
    - text: 是以凡致和平、互相建立之事、我儕宜追求之、
      verse: 19
    - text: 勿因食毀上帝之工、凡物固潔、然於因食而使人躓者、則惡矣、
      verse: 20
    - text: 不食肉、不飲酒、凡事不使兄弟躓者、則善矣、
      verse: 21
    - text: 爾有信、當守之於上帝前、人所稱許而內不疚者、福矣、
      verse: 22
    - text: 疑而食者定罪、以其不由乎信、凡不由乎信者、皆爲罪也、
      verse: 23
  - chapter: 15
    verses:
    - text: 我儕之健者、宜肩不健者之弱、非悅己也、
      verse: 1
    - text: 各宜悅鄰、以致其益、而建立之、
      verse: 2
    - text: 蓋基督亦非悅己、如經云、詈爾者之詈及於我、
      verse: 3
    - text: 昔所載者、皆以訓我而書、俾我因忍、與聖經之慰而得望、
      verse: 4
    - text: 願施忍與慰之上帝、賜爾曹同志、依基督耶穌、
      verse: 5
    - text: 使爾一心一口、以榮上帝、我主耶穌基督之父、
      verse: 6
    - text: 是故爾宜相納、猶基督納爾、以爲上帝榮、
      verse: 7
    - text: 蓋我謂基督因上帝之眞誠、曾爲割禮之役、以應所許列祖之言、
      verse: 8
    - text: 亦俾異邦因其矜恤、而榮上帝、經云、緣此、我必於異邦中稱頌爾、謳歌爾名、
      verse: 9
    - text: 又云、爾異邦人、宜與其民同樂、
      verse: 10
    - text: 又云、凡爾異邦宜頌主、萬民亦宜頌主、
      verse: 11
    - text: 又以賽亞云、有耶西之根、將興而君異邦、異邦將望之、
      verse: 12
    - text: 願施望之上帝、因信以樂與安充乎爾曹、俾爾賴聖神之能、獲豐溢之望、○
      verse: 13
    - text: 兄弟乎、我深信爾滿於善、充乎智、亦能相戒、
      verse: 14
    - text: 我毅然致書、使爾記憶、因上帝賜我之恩、
      verse: 15
    - text: 令我爲基督耶穌之役於異邦、恭事上帝福音、俾所獻之異邦人、由聖神而成聖、見納於上帝、
      verse: 16
    - text: 故論上帝之事、我賴基督耶穌、有可誇者、
      verse: 17
    - text: 非基督藉我所行之事、我不敢言、
      verse: 18
    - text: 惟以言行及異蹟奇事、與聖神之能、使異邦人順服、遂自耶路撒冷、周行至以利哩古、遍傳基督福音、
      verse: 19
    - text: 我務宣福音、不在已宣基督之處、免建於他人之基、
      verse: 20
    - text: 如經云、其音未及者將見之、未聞者將悟之、○
      verse: 21
    - text: 是故我屢見阻、不得就爾、
      verse: 22
    - text: 今在此境、再無可往、數年來所願者、往士班雅時可就爾、
      verse: 23
    - text: 蓋望旅中見爾、先於爾曹稍滿我志、蒙爾送行、
      verse: 24
    - text: 今我往耶路撒冷、供給聖徒、
      verse: 25
    - text: 蓋馬其頓亞該亞人、樂意捐貲、以濟耶路撒冷聖徒之貧乏者、
      verse: 26
    - text: 彼固樂意、亦負其債、因異邦人旣共與其屬靈之物、自當以屬身之物供之、
      verse: 27
    - text: 迨畢斯事、誌此善果、則將由爾而適士班雅矣、
      verse: 28
    - text: 我知就爾時、必以基督之厚福而來、○
      verse: 29
    - text: 兄弟乎、我以我主耶穌基督、亦以聖神之愛、求爾同我竭力、爲我祈於上帝、
      verse: 30
    - text: 使我脫於猶太之違逆者、亦使我供給耶路撒冷之聖徒、爲其所納、
      verse: 31
    - text: 致循上帝之旨、欣然就爾、偕爾獲安、
      verse: 32
    - text: 願賜平康之上帝偕爾衆、阿們、
      verse: 33
  - chapter: 16
    verses:
    - text: 我薦我姊妹非比於爾、乃堅革哩會之役事、
      verse: 1
    - text: 爾當緣主納之、如聖徒所宜、有所需於爾、則助之、蓋彼素輔多人、亦輔我也、○
      verse: 2
    - text: 問安於百基拉、亞居拉、宗基督耶穌與我同勞者、
      verse: 3
    - text: 曾爲我命、以頸冒刃、不第我謝之、異邦之諸會亦然、並問安於在其家中之會、
      verse: 4
    - text: 問安於我愛友以拜尼土、乃亞西亞薦於基督初實之果、
      verse: 5
    - text: 問安於馬利亞、爲爾多勞者、
      verse: 6
    - text: 問安於我親戚安多尼古、猶尼亞、曾與我同囚、其名見稱於使徒、且先我宗基督者、
      verse: 7
    - text: 問安於暗伯利、宗主爲我愛友者、
      verse: 8
    - text: 問安於耳巴奴、宗基督與我同勞者、並我愛友士大古、
      verse: 9
    - text: 問安於亞比利、宗基督而經試驗者、問安於亞利多布之家屬、
      verse: 10
    - text: 問安於我親戚希羅天、問安於拿其數家中之宗主者、
      verse: 11
    - text: 問安於土非拿氏、土富撒氏、宗主服勞者、問安於愛友彼息氏、宗主多勞者、
      verse: 12
    - text: 問安於魯孚、宗主見選者、並其母、亦我母也、
      verse: 13
    - text: 問安於亞遜其土、弗勒干、黑米、八羅巴、黑馬、及同在之諸兄弟、
      verse: 14
    - text: 問安於非羅羅古、猶利亞、尼利亞、與其姊妹、及阿林巴、並偕彼之衆聖徒、
      verse: 15
    - text: 爾當互相問安、接吻惟聖、基督諸會問安於爾曹、○
      verse: 16
    - text: 兄弟乎、我求爾、凡啟分爭、置機檻、異乎爾所學之道者、宜愼而避之、
      verse: 17
    - text: 蓋如是者、不事我主基督、惟事口腹、以巧言媚語、誘惑誠樸者之心、
      verse: 18
    - text: 夫爾之順服、聲聞於衆、故我緣爾而喜、願爾於善則智、於惡則愚、
      verse: 19
    - text: 賜平康之上帝、將速踐撒但於爾足下、願我主耶穌基督之恩偕爾衆、○
      verse: 20
    - text: 與我同勞者提摩太、及我親戚路求、耶孫、所西巴德問爾安、
      verse: 21
    - text: 筆此書者德丟、宗主問爾安、
      verse: 22
    - text: 我及全會所主之該猶問爾安、
      verse: 23
    - text: 邑之司庫以拉都、及兄弟括土問爾安、○
      verse: 24
    - text: 惟上帝能堅爾衆、依我福音、及所宣之耶穌基督、並依所啟示之奧祕、卽自永古存於靜默中者、
      verse: 25
    - text: 今依永有上帝之命、藉諸先知之書昭著、以示萬國、俾其因信而服、
      verse: 26
    - text: 願由耶穌基督、歸榮於唯一睿智之上帝、永世靡曁、阿們、
      verse: 27
  name: Romans
- chapters:
  - chapter: 1
    verses:
    - text: 由上帝旨、奉召爲耶穌基督使徒保羅、及兄弟所提尼、
      verse: 1
    - text: 書達哥林多上帝會、卽成聖於基督耶穌中、蒙召爲聖徒、與隨在籲我主耶穌基督名者、基督爲其主、亦我之主也、
      verse: 2
    - text: 願恩惠平康、由我父上帝、及主耶穌基督歸爾、○
      verse: 3
    - text: 我爲爾曹恆謝我上帝、因上帝之恩於基督耶穌賜爾、
      verse: 4
    - text: 俾爾於基督中萬事富有、才辯知識俱優、
      verse: 5
    - text: 如基督之證、得堅於爾中、
      verse: 6
    - text: 使爾曹恩賜罔缺、以待我主耶穌基督之顯、
      verse: 7
    - text: 亦將堅爾至終、致於我主耶穌基督之日、無有可責、
      verse: 8
    - text: 誠信者上帝也、爾由彼見召、與其子我主耶穌基督相通也、○
      verse: 9
    - text: 兄弟乎、我以我主耶穌基督之名勸爾、言宜同、毋樹黨、惟一心一志、翕然契合、
      verse: 10
    - text: 革來氏之家人告我、言爾兄弟中有紛爭、
      verse: 11
    - text: 我謂爾曹各有所言、我宗保羅、我宗亞波羅、我宗磯法、我宗基督、
      verse: 12
    - text: 基督豈有分乎、保羅豈爲爾釘十架乎、抑爾受洗歸於保羅名乎、
      verse: 13
    - text: 我謝上帝、於基利司布該猶而外、我未嘗施洗爾中一人、
      verse: 14
    - text: 免人言爾受洗歸於我名也、
      verse: 15
    - text: 我亦施洗司提反家人、其餘則弗憶之矣、
      verse: 16
    - text: 蓋基督遣我、非以施洗、乃宣福音、非在言語之智、恐虛基督之十架焉、○
      verse: 17
    - text: 夫十架之道、於淪亡者爲愚、於我儕得救者、則爲上帝之能、
      verse: 18
    - text: 記有之、我將敗智者之智、廢哲者之哲、
      verse: 19
    - text: 智者安在、士子安在、斯世之辯者安在、豈非上帝使世之智爲愚乎、
      verse: 20
    - text: 蓋世自恃己智、不識上帝、故上帝喜以若愚之道救諸信者、此卽上帝之智也、
      verse: 21
    - text: 猶太人索異蹟、希利尼人求智慧、
      verse: 22
    - text: 但我儕乃宣釘十架之基督、於猶太人則爲礙、於異邦人則爲愚、
      verse: 23
    - text: 惟於奉召者、無論猶太希利尼、則基督爲上帝之能、上帝之智、
      verse: 24
    - text: 蓋上帝之愚、智於人、上帝之弱、強於人也、○
      verse: 25
    - text: 兄弟乎、試觀爾曹奉召、依形軀爲智爲能爲貴者、俱無多也、
      verse: 26
    - text: 乃上帝選世之愚者、以愧智者、選世之弱者、以愧強者、
      verse: 27
    - text: 且選世之卑賤者、受輕忽者、與夫無者、以廢有者、
      verse: 28
    - text: 使人無一自誇於上帝前、
      verse: 29
    - text: 惟爾本乎上帝、在基督耶穌中、彼由於上帝、而爲智爲義爲聖爲贖於我儕者也、
      verse: 30
    - text: 如經云、誇者當於主而誇焉、
      verse: 31
  - chapter: 2
    verses:
    - text: 兄弟乎、昔我就爾、宣上帝之奧祕、未用高言峻智、
      verse: 1
    - text: 蓋我定意、於爾中他無所知、惟耶穌基督、與其釘十架耳、
      verse: 2
    - text: 我偕爾時、荏弱驚懼、戰慄不勝、
      verse: 3
    - text: 且所語所宣、不在智慧之婉言、惟在聖神與能之闡明、
      verse: 4
    - text: 令爾之信、不在人之智、乃在上帝之能、○
      verse: 5
    - text: 然我於成人亦言智、非斯世之智、亦非斯世掌權必敗者之智、
      verse: 6
    - text: 所言者乃上帝奧妙之智、卽昔所隱、上帝於萬世之先、豫定以榮我儕者也、
      verse: 7
    - text: 此智也、斯世掌權者不知、若知之、則不以有榮之主釘十架矣、
      verse: 8
    - text: 如經云、目未見、耳未聞、亦未入人之心者、卽上帝爲愛之者所備也、
      verse: 9
    - text: 惟上帝以聖神示我儕、蓋聖神窮萬有、以及乎上帝之深邃、
      verse: 10
    - text: 夫人之情、非在其內之靈、誰知之乎、如是、上帝之情、非上帝之神、亦無知之者、
      verse: 11
    - text: 我儕所受、非斯世之靈、乃上帝之神、俾我知上帝所樂賜我者、
      verse: 12
    - text: 我儕言之、非以人智所訓、乃聖神所訓、以靈言互參靈事也、
      verse: 13
    - text: 屬血氣者、不納上帝聖神之事、以之爲愚、且不能識、以其事乃由心靈而擬也、
      verse: 14
    - text: 惟屬靈者、則擬萬事、而己不爲人所擬、
      verse: 15
    - text: 孰知主心而誨之乎、我儕乃有基督之心矣、
      verse: 16
  - chapter: 3
    verses:
    - text: 兄弟乎、我平昔與爾言、非視爾爲屬靈者、乃如屬形軀者、在基督中之赤子、
      verse: 1
    - text: 我曾哺爾以乳、不以糧、因爾素未能食、今仍未能也、
      verse: 2
    - text: 蓋爾尚屬形軀、爾中有媢嫉爭鬬、豈非屬形軀、效世人而行乎、
      verse: 3
    - text: 或言我宗保羅、或言我宗亞波羅、爾曹非若世人乎、
      verse: 4
    - text: 亞波羅爲誰、保羅爲誰、無非執事、各依主之所賜、俾爾因之而信耳、
      verse: 5
    - text: 我樹之、亞波羅灌之、惟上帝長之、
      verse: 6
    - text: 是以樹者灌者皆無足數、惟長之之上帝而已、
      verse: 7
    - text: 樹者灌者一也、各因其勞而得值、
      verse: 8
    - text: 蓋我儕乃與上帝同勞者、爾曹爲上帝之田、上帝之室、○
      verse: 9
    - text: 我依上帝所賜之恩、猶良工師置基、而他人建於其上、惟當各愼其如何建耳、
      verse: 10
    - text: 蓋所置之基、卽耶穌基督也、此外無能置他基者、
      verse: 11
    - text: 若有人以金銀寶石、草木禾稿、建於基上、
      verse: 12
    - text: 各工必顯、至日乃彰、蓋以火昭著、各工如何、火必驗之、
      verse: 13
    - text: 人於其上所建之工若存、則將得值、
      verse: 14
    - text: 若焚、則將受損、惟己得救、有若脫於火焉、○
      verse: 15
    - text: 豈不知爾乃上帝殿、上帝之神居爾衷乎、
      verse: 16
    - text: 人毀上帝殿、上帝必毀之、蓋上帝殿乃聖、爾曹是也、○
      verse: 17
    - text: 勿自欺、爾中或於斯世自以爲智者、則當爲愚以成智、
      verse: 18
    - text: 蓋斯世之智、於上帝爲愚、記有之、主令智者自中其詭計、
      verse: 19
    - text: 又曰、主知智者之意念爲虛、
      verse: 20
    - text: 是故勿以人而誇、蓋萬物屬爾、
      verse: 21
    - text: 無論保羅、亞波羅、磯法、世界生死、今時來時、皆屬於爾、
      verse: 22
    - text: 爾屬基督、基督屬上帝、
      verse: 23
  - chapter: 4
    verses:
    - text: 人當以我儕爲基督之役、上帝奧祕之宰、
      verse: 1
    - text: 夫所求於宰者忠也、
      verse: 2
    - text: 我見擬於爾曹、或以人意擬之、我則視爲細事、亦不自擬、
      verse: 3
    - text: 我不自覺有疚、然不以此見義、蓋擬我者主也、
      verse: 4
    - text: 是以時未至、俱勿擬、待主臨、必彰暗中之隱、發衆心之謀、各由上帝得其褎焉、○
      verse: 5
    - text: 兄弟乎、我爲爾故、以此比己與亞波羅、令爾學我儕、勿越經所載、勿彼此相衒、
      verse: 6
    - text: 誰使爾自異乎、爾何有而非受之乎、旣受之、何自誇如未受乎、
      verse: 7
    - text: 爾曹已飽足、已富有、外乎我而秉權、我誠願之、俾我偕爾秉權、
      verse: 8
    - text: 我思上帝、已置我儕使徒於末、如擬死者、作劇於世、爲天使與人所觀、
      verse: 9
    - text: 我儕緣基督而愚、爾在基督而智、我弱爾強、爾榮我辱、
      verse: 10
    - text: 迄今我儕飢渴、裸體受撻、靡有定處、
      verse: 11
    - text: 且服勞、躬親操作、見詬則祝、遇窘則忍、
      verse: 12
    - text: 受謗則勸、成爲世之汙穢、物之塵垢、以迄於今、○
      verse: 13
    - text: 余書此、非以愧爾、乃警爾、如我愛子、
      verse: 14
    - text: 爾宗基督、雖有萬師、而無多父、蓋我在基督耶穌中、以福音生爾、
      verse: 15
    - text: 故勸爾效我、
      verse: 16
    - text: 緣此、遣提摩太就爾、彼乃宗主、爲我愛子而忠誠者、令爾憶我於基督中所行、如我於諸會隨在訓誨者、
      verse: 17
    - text: 今有人意我不來而自矜、
      verse: 18
    - text: 如主許之、我必速就爾、非欲知自矜者之言、乃其能耳、
      verse: 19
    - text: 蓋上帝國、不在言而在能、
      verse: 20
    - text: 爾何所欲乎、欲我以杖就爾乎、抑以仁慈與温柔之心乎、
      verse: 21
  - chapter: 5
    verses:
    - text: 風聞爾中淫亂、有烝其父之繼室者、雖異邦亦未之有也、
      verse: 1
    - text: 爾猶自矜、而不哀傷、使行此者見擯於爾中、
      verse: 2
    - text: 我身違而心在、如我偕爾、而擬犯此者矣、
      verse: 3
    - text: 爾與我心會集、奉我主耶穌之名、且以其能、
      verse: 4
    - text: 付若人於撒但、以滅其形軀、使其靈得救於主耶穌之日、
      verse: 5
    - text: 爾之誇非善也、豈不知些須之酵、發全團乎、
      verse: 6
    - text: 爾當盡淨舊酵、俾成新團、如無酵然、蓋我儕之逾越羔已見宰、卽基督也、
      verse: 7
    - text: 故我儕當守節、不以舊酵、不以暴很邪惡之酵、惟以純淨誠實之無酵餅焉、○
      verse: 8
    - text: 昔我以書遺爾、勿與淫者交、
      verse: 9
    - text: 然非槪謂斯世之淫者、與貪婪、苛索、拜像者、若然、則爾必離乎世矣、
      verse: 10
    - text: 今我以書遺爾、若有名爲兄弟、而淫亂、貪婪、拜像、詬詈、沈湎、苛索、則勿與之交、亦勿與之共食、
      verse: 11
    - text: 蓋會外者與我何涉而擬之、爾之所擬、非會內者乎、
      verse: 12
    - text: 會外者、上帝擬之、爾中之惡者、爾其擯之、
      verse: 13
  - chapter: 6
    verses:
    - text: 爾中或有相爭、敢訟於不義者前、而不於聖徒前乎、
      verse: 1
    - text: 豈不知聖徒將鞫世乎、世且爲爾鞫、而不堪鞫細事乎、
      verse: 2
    - text: 豈不知我儕將鞫天使、況此生之事乎、
      verse: 3
    - text: 若此生之事是鞫、乃使會中之卑無足數者鞫之耶、
      verse: 4
    - text: 我言此以愧爾、豈爾中無一智者、能判兄弟乎、
      verse: 5
    - text: 乃兄弟相訟、且於不信者之前乎、
      verse: 6
    - text: 夫爾曹相訟、其失已甚、盍寧受枉受虧乎、
      verse: 7
    - text: 乃反作枉作虧、且於兄弟也、
      verse: 8
    - text: 豈不知不義者不得承上帝國乎、毋受惑、凡淫亂、拜像、行姦、爲孌童、比頑童、
      verse: 9
    - text: 盜竊、貪婪、沈湎、詬詈、苛索者、皆不得承上帝國也、
      verse: 10
    - text: 爾中素有如是者、惟以主耶穌基督名、及我上帝之神、已洗滌成聖、而見義焉、○
      verse: 11
    - text: 凡物皆宜於我、然不盡有益、凡物皆宜於我、然不受其制、
      verse: 12
    - text: 食爲腹、腹爲食、而上帝將悉敗之、惟身非爲淫、乃爲主、主爲身、
      verse: 13
    - text: 上帝曾起主、亦將以其能起我儕、
      verse: 14
    - text: 豈不知爾身乃基督之肢乎、以基督之肢、爲娼妓之肢可乎、必不可也、
      verse: 15
    - text: 豈不知合於娼妓者、卽與之一體乎、故曰、二者成爲一體、
      verse: 16
    - text: 惟合於主者、卽與主一靈也、
      verse: 17
    - text: 當避淫行、人之干罪、皆在身外、惟行淫者、干罪於己身也、
      verse: 18
    - text: 豈不知上帝賜聖神於爾衷、而爾身乃聖神之殿乎、且爾非己有也、
      verse: 19
    - text: 蓋爾以值見購、故當以身榮上帝焉、
      verse: 20
  - chapter: 7
    verses:
    - text: 論及爾所書者、則男不近女爲善、
      verse: 1
    - text: 然爲淫故、夫各有其婦、婦各有其夫、
      verse: 2
    - text: 夫當予婦以所宜、婦於夫亦然、
      verse: 3
    - text: 婦不得自主其身、惟夫主之、夫亦不得自主其身、惟婦主之、
      verse: 4
    - text: 勿相負、惟彼此契合、暫務祈禱、乃可相離、後仍相聚、以免情不自禁、撒但因之試爾、
      verse: 5
    - text: 我言此、許也、非命也、
      verse: 6
    - text: 我願衆皆如我、但各得其賜於上帝、一如此、一如彼、○
      verse: 7
    - text: 我謂未嫁娶者與嫠婦、若恆如我則善、
      verse: 8
    - text: 倘不能自制、嫁娶可也、蓋嫁娶愈於慾爍也、
      verse: 9
    - text: 若已嫁娶者、我則命之、然非我也、乃主也、曰、婦勿去夫、
      verse: 10
    - text: 若去之、則無他適、或仍與夫和、夫亦勿棄婦、
      verse: 11
    - text: 語其餘、我也、非主也、如兄弟有婦不信、彼願同居、則勿棄之、
      verse: 12
    - text: 婦有夫不信、彼願同居、則勿棄之、
      verse: 13
    - text: 蓋不信之夫以婦聖、不信之婦以夫聖、不然、則子女不潔、而今俱聖矣、
      verse: 14
    - text: 若不信者欲去、則聽之、兄弟姊妹、於此俱無束縛、蓋上帝召我以和也、
      verse: 15
    - text: 爲婦者焉知能救爾夫否乎、爲夫者焉知能救爾婦否乎、
      verse: 16
    - text: 惟當各依主之頒賜、並如上帝所召而行、我命諸會亦如是、
      verse: 17
    - text: 人旣受割而見召、則勿廢割、人未受割而見召、則勿受割、
      verse: 18
    - text: 割與不割、皆無足重、惟守上帝誡而已、
      verse: 19
    - text: 各宜止於見召時之分、
      verse: 20
    - text: 爾爲奴而見召、勿以爲慮、若能得釋、寧安之、
      verse: 21
    - text: 蓋爲奴而見召於主、則爲主所釋、自由而見召、則爲基督之奴、
      verse: 22
    - text: 爾乃以值見購、勿爲人奴、
      verse: 23
    - text: 兄弟乎、各宜與上帝偕而止於見召時之分焉、○
      verse: 24
    - text: 論及處女、我未奉主命、惟蒙主矜恤以爲忠、則以己意示之、
      verse: 25
    - text: 我意因今時之艱、守其素者爲善、
      verse: 26
    - text: 旣繫於婦、勿求釋、未繫於婦、勿求娶、
      verse: 27
    - text: 爾娶非罪、處女嫁亦非罪、但若輩形軀必遭難、願爾免之、
      verse: 28
    - text: 兄弟乎、我姑言之、時日促矣、今而後有妻者當如無妻、
      verse: 29
    - text: 哭者如無哭、喜者如無喜、購者如無有、
      verse: 30
    - text: 用此世者當如不妄用、蓋斯世之情狀逝矣、
      verse: 31
    - text: 我欲爾無所慮、無妻者慮主之事、如何悅主、
      verse: 32
    - text: 有妻者慮世之事、如何悅妻、
      verse: 33
    - text: 婦與處女亦有別、無夫者慮主之事、欲身與靈皆聖、有夫者慮世之事、如何悅夫、
      verse: 34
    - text: 我言此、爲益爾、非縛爾、乃所宜然、俾爾專於事主、心無紛擾、
      verse: 35
    - text: 或慮待其處女非宜、妙齡已過、事有當行、隨所欲亦無罪、婚嫁可也、
      verse: 36
    - text: 人若堅心而無所迫、自行其志、定意留其處女、亦爲善也、
      verse: 37
    - text: 如是、嫁之者善、不嫁之者尤善、
      verse: 38
    - text: 夫在婦繫、夫死婦脫、任所欲嫁、惟宗主者乃可、
      verse: 39
    - text: 我意不嫁更爲有福、且思我有上帝之神也、
      verse: 40
  - chapter: 8
    verses:
    - text: 至於祭像之物、我知我衆皆有知識、第知識致驕矜、惟仁愛乃建立、
      verse: 1
    - text: 若人自以爲知、則所當知者、尚未知也、
      verse: 2
    - text: 人愛上帝、則爲上帝所知矣、
      verse: 3
    - text: 夫食祭像之物、我知在世之像爲虛、上帝乃唯一無他、
      verse: 4
    - text: 雖稱神者不一、或在天、或在地、如有多神多主、
      verse: 5
    - text: 而我儕有一上帝、天父是也、萬物本之、我儕歸之、且有一主、耶穌基督是也、萬物由之、我儕亦由之、
      verse: 6
    - text: 然人不皆有此知識、至今有習於偶像者、每食若以爲祭物然、彼之良心旣弱、故見浼焉、
      verse: 7
    - text: 非所食者、使我悅於上帝、不食無損、食亦無益、
      verse: 8
    - text: 惟宜愼之、恐爾之自由、爲弱者之窒礙也、
      verse: 9
    - text: 或見爾有知識者、席坐偶像之廟、其人良心尚弱、豈不果於食祭像之物乎、
      verse: 10
    - text: 懦弱之兄弟、基督爲之死、乃因爾知識而淪亡、
      verse: 11
    - text: 爾如是獲罪於兄弟、傷其懦弱之良心、乃獲罪於基督矣、
      verse: 12
    - text: 故食物若礙我兄弟、則我永不食肉、免其礙之也、
      verse: 13
  - chapter: 9
    verses:
    - text: 我非自由乎、非使徒乎、非曾見我主耶穌乎、爾曹非我宗主之工乎、
      verse: 1
    - text: 我於他人、設非使徒、於爾曹則誠是、蓋爾在主中、卽我爲使徒之印證也、
      verse: 2
    - text: 有詰我者、我以此白之、
      verse: 3
    - text: 我豈無權式飲式食乎、
      verse: 4
    - text: 豈無權娶信女、攜之同行、如他使徒、及主之兄弟、與磯法乎、
      verse: 5
    - text: 抑我及巴拿巴、獨無權不操作乎、
      verse: 6
    - text: 誰作軍士自備餉乎、誰植葡萄園不食其果乎、誰牧畜不食其乳乎、
      verse: 7
    - text: 我豈依人意而言、律非亦如是言乎、
      verse: 8
    - text: 蓋摩西律載云、踏穀之牛、勿籠其口、上帝之意豈在牛乎、
      verse: 9
    - text: 非槪爲我儕言之乎、固爲我儕而書也、因耕者當以所望而耕、打穀者宜有共得之望、
      verse: 10
    - text: 我儕播爾以屬乎靈者、則穫爾屬乎身者、豈爲過乎、
      verse: 11
    - text: 他人且操此權、況我儕乎、然我儕不爲也、寧凡事容忍、免阻基督福音、
      verse: 12
    - text: 豈不知事聖事者食諸殿、侍祭壇者與於壇乎、
      verse: 13
    - text: 主命宣福音者以福音而生亦如是、
      verse: 14
    - text: 然此權、我皆未行之、今書此、非欲爾如是待我、蓋我寧死、不使我所詡者歸於虛也、
      verse: 15
    - text: 夫我宣福音、無可自詡、不得已耳、若不宣之、則禍矣、
      verse: 16
    - text: 若我有志爲之、則有賞、卽非我志、其任已託於我、
      verse: 17
    - text: 然則我之賞維何、卽宣福音、使人不費而得之、免我盡用福音之權也、
      verse: 18
    - text: 蓋我於衆雖爲自由、而自役於衆、致獲人愈多、
      verse: 19
    - text: 於猶太人、我則如猶太人、以獲猶太人、於律下人、我雖非在律下、乃如律下人、以獲律下人、
      verse: 20
    - text: 於律外人、我則如律外人、以獲律外人、然我非在上帝律外、乃在基督律下也、
      verse: 21
    - text: 於弱者則爲弱者、以獲弱者、於衆則如衆、多方以救數人、
      verse: 22
    - text: 我所爲者、皆爲福音而爲、致我與人共與之、
      verse: 23
    - text: 豈不知馳逐於場者、其人雖衆、而得賞者惟一、爾當如是馳逐、如欲得賞者然、
      verse: 24
    - text: 凡角勝者、諸事節制、彼第欲得將敝之冠、我乃欲得不敝之冠也、
      verse: 25
    - text: 故我馳逐、非如無定、我搏鬬、非如擊空、
      verse: 26
    - text: 乃攻克己身、使之服從、恐我宣諸人、而自見棄焉、
      verse: 27
  - chapter: 10
    verses:
    - text: 兄弟乎、我欲爾知、昔我列祖皆在雲下、徑行海中、
      verse: 1
    - text: 皆受洗於雲海、以歸摩西、
      verse: 2
    - text: 皆食一靈食、
      verse: 3
    - text: 皆飲一靈飲、蓋所飲者、出自相隨之靈磐、夫磐卽基督也、
      verse: 4
    - text: 然其人多爲上帝所不悅、故傾覆於野、
      verse: 5
    - text: 此爲我鑑、使勿嗜惡如彼焉、
      verse: 6
    - text: 勿拜像、如彼有拜之者、如經云、民坐而飲食、起而嬉戲、
      verse: 7
    - text: 勿行淫、如彼有行之者、一日殞二萬三千人、
      verse: 8
    - text: 勿試主、如彼有試之者、而亡於蛇、
      verse: 9
    - text: 勿怨尤、如彼有怨尤者、而爲滅者所滅、
      verse: 10
    - text: 夫彼所遇者、可爲鑑戒、載之於經、以警我儕末世之人、
      verse: 11
    - text: 故自以爲立者、愼勿傾也、
      verse: 12
    - text: 爾所遇之試、無非人之可忍者、上帝誠信、不容爾遇試過爾所能、必於其中闢途、使能勝之、○
      verse: 13
    - text: 我所愛者乎、宜避拜像、
      verse: 14
    - text: 我似與達者言、爾當審之、
      verse: 15
    - text: 我所祝之杯、非與基督之血乎、我所擘之餅、非與基督之身乎、
      verse: 16
    - text: 蓋我衆乃一餅一體、因皆共此一餅也、
      verse: 17
    - text: 試觀依形軀之以色列人、食祭物者、非與於祭壇乎、
      verse: 18
    - text: 然則我何謂耶、言祭像之物爲足稱乎、抑像爲足稱乎、
      verse: 19
    - text: 乃謂異邦所祭者、祭鬼耳、非祭上帝也、我不欲爾與於鬼也、
      verse: 20
    - text: 爾不能飲主杯、兼飲鬼杯、不能與主席、兼與鬼席、
      verse: 21
    - text: 我儕可犯主忌乎、抑力勝於主乎、○
      verse: 22
    - text: 物皆相宜、然不盡有益、物皆相宜、然不盡建立、
      verse: 23
    - text: 勿求益己、惟求益人、
      verse: 24
    - text: 凡售於市者食之、毋爲良心而詢也、
      verse: 25
    - text: 蓋地與其所有、無不屬主、
      verse: 26
    - text: 有不信者宴爾、而爾欲往、凡所陳者食之、毋爲良心而詢也、
      verse: 27
    - text: 設有人語爾曰、此乃祭物、則勿食之、爲語爾者、且爲良心也、
      verse: 28
    - text: 所謂良心、非爾心、乃彼心也、蓋我之自由、胡爲被他人之良心擬議乎、
      verse: 29
    - text: 若我蒙恩而共食、胡爲因我所感謝者受謗乎、
      verse: 30
    - text: 如是、爾或食或飲、凡所爲者、皆以榮上帝而爲之、
      verse: 31
    - text: 勿使人窒礙、或猶太人、或希利尼人、或上帝會、
      verse: 32
    - text: 如我凡事悅衆、不求益己、乃求益衆、使之得救也、
      verse: 33
  - chapter: 11
    verses:
    - text: 爾當效我、如我效基督焉、○
      verse: 1
    - text: 我譽爾、以爾凡事念我、持守所傳、如我所授於爾者、
      verse: 2
    - text: 我欲爾知、男之首、基督也、女之首、男也、基督之首、上帝也、
      verse: 3
    - text: 男祈禱宣道而蒙首、則辱其首、
      verse: 4
    - text: 女祈禱宣道而不蒙首、亦辱其首、與薙髮無異、
      verse: 5
    - text: 女不蒙首、則宜翦髮、若女以翦髮薙髮爲羞、毋寧蒙首、
      verse: 6
    - text: 男固不宜蒙首、以其爲上帝之像與榮也、而女則爲男之榮、
      verse: 7
    - text: 蓋男非自乎女、女乃自乎男、
      verse: 8
    - text: 男非爲女而造、女乃爲男而造、
      verse: 9
    - text: 是以爲天使故、女宜蒙首、以爲服權之表、
      verse: 10
    - text: 然於主、女非外乎男、男非外乎女、
      verse: 11
    - text: 蓋女自乎男、男亦由於女、惟萬有自乎上帝也、
      verse: 12
    - text: 爾自度之、女不蒙首而禱上帝、宜乎、
      verse: 13
    - text: 依爾本性、豈不知男之髮長爲辱乎、
      verse: 14
    - text: 惟女之髮長則爲榮、蓋賜女以髮爲帕也、
      verse: 15
    - text: 如有欲爭辯者、我儕無此例、上帝諸會亦無之、○
      verse: 16
    - text: 我以此諭爾、非譽之也、以爾會集、非致益而致損、
      verse: 17
    - text: 首焉者、聞爾會集時、互有區分、我畧信之、
      verse: 18
    - text: 爾中必有偏黨、使諳練者顯焉、
      verse: 19
    - text: 爾之會集、非食主餐、
      verse: 20
    - text: 蓋食時、各先食己餐、飢者有之、醉者有之、
      verse: 21
    - text: 爾飲食豈無家乎、抑輕視上帝會、使無者愧恥乎、然則我將何言、因此譽爾乎、不譽也、○
      verse: 22
    - text: 蓋我受於主以授爾者、卽主耶穌見賣之夜、取餅祝而擘之、
      verse: 23
    - text: 曰、斯乃我身、爲爾者也、行此以憶我、
      verse: 24
    - text: 餐後、取杯亦然、曰、此杯乃新約、在於我血、每飲時、行此以憶我、
      verse: 25
    - text: 蓋爾每食此餅、飲此杯、乃表主死、至其臨焉、
      verse: 26
    - text: 凡不合宜而食主餅、飲主杯者、卽干主身與血也、
      verse: 27
    - text: 人當自省、然後食斯餅、飲斯杯、
      verse: 28
    - text: 不辨主身而飲食者、則以飲食干鞫也、
      verse: 29
    - text: 是故爾中弱者病者多、寢者亦不少、
      verse: 30
    - text: 若我儕自審、則不受鞫、
      verse: 31
    - text: 其受鞫也、乃主懲我、免與世同定罪、
      verse: 32
    - text: 兄弟乎、聚食時、宜彼此相待、
      verse: 33
    - text: 若有飢者、食於家可也、免爾以會集干鞫、其餘我至時整飭之、
      verse: 34
  - chapter: 12
    verses:
    - text: 兄弟乎、論及神貺、我不欲爾不知也、
      verse: 1
    - text: 爾爲異邦人時、惑於瘖偶、隨所牽引、爾所知也、
      verse: 2
    - text: 故我示爾、感於上帝之神、而謂耶穌可詛者、未之有也、不感於聖神、而能稱耶穌爲主者、亦未之有也、○
      verse: 3
    - text: 恩賜有殊、而神惟一、
      verse: 4
    - text: 職事有殊、而主惟一、
      verse: 5
    - text: 功用有殊、而上帝惟一、行萬事於衆中、
      verse: 6
    - text: 聖神之顯著、賦於各人、以致其益、
      verse: 7
    - text: 或由聖神賦以睿智之言、或由聖神賦以知識之言、
      verse: 8
    - text: 又或由聖神賦以信德、或由聖神賦以醫術、
      verse: 9
    - text: 更或賦以異能、或以豫言、或辨諸神、或言方言、或譯方言、
      verse: 10
    - text: 此皆一神所行、隨其所欲而頒予之、○
      verse: 11
    - text: 猶身一而體百、身之體雖多、究爲一身、基督亦然、
      verse: 12
    - text: 蓋我衆不論猶太、希利尼、爲奴、自主、皆受洗於一神、合爲一身、且皆飲於一神焉、
      verse: 13
    - text: 夫身非一體、乃百體、
      verse: 14
    - text: 倘足云、吾非手、不屬身、非果不屬身也、
      verse: 15
    - text: 倘耳云、吾非目、不屬身、亦非果不屬身也、
      verse: 16
    - text: 若身盡爲目、何以聽、盡爲耳、何以嗅、
      verse: 17
    - text: 今上帝隨其所欲、置百體於身、
      verse: 18
    - text: 如悉爲一體、則身安在、
      verse: 19
    - text: 故體雖多、而身則一、
      verse: 20
    - text: 目不能謂手曰、吾弗需爾、首不能謂足曰、吾弗需爾、
      verse: 21
    - text: 反是、身之百體、其似弱者、尤爲要也、
      verse: 22
    - text: 人所視爲體之賤者、則愈尊之、致不雅者益雅矣、
      verse: 23
    - text: 夫體之雅者、無所需也、上帝調和人身、使不尊者益尊、
      verse: 24
    - text: 俾身無間、而百體相關焉、
      verse: 25
    - text: 若一體苦、百體同苦、一體榮、百體同榮、
      verse: 26
    - text: 爾曹乃基督之身、各自爲體、
      verse: 27
    - text: 上帝立人於會、一使徒、二先知、三教師、繼以異能、醫術、輔佐者、治理者、言方言者、
      verse: 28
    - text: 衆皆使徒、先知、教師乎、
      verse: 29
    - text: 皆有異能、醫術乎、抑皆言方言、譯方言乎、
      verse: 30
    - text: 爾曹宜慕恩賜之大者、我且示爾以尤妙之道焉、
      verse: 31
  - chapter: 13
    verses:
    - text: 我若能言諸國諸天使之言、而無愛、則猶鳴金響鈸、
      verse: 1
    - text: 雖能豫言、洞悉諸奧諸智、且有篤實之信、足以移山、若無愛、則我爲烏有、
      verse: 2
    - text: 雖罄所有以施濟、又舍身被焚、若無愛、則於我無益、
      verse: 3
    - text: 夫愛則寬忍、慈惠、不妒、不誇、不衒、
      verse: 4
    - text: 不妄行、不爲己、不暴怒、不念惡、
      verse: 5
    - text: 不喜非義、而喜眞理、
      verse: 6
    - text: 悉容、悉信、悉望、悉忍、
      verse: 7
    - text: 惟愛無隕、但豫言將廢、方言將止、知識亦將無也、
      verse: 8
    - text: 今我知識未全、豫言未全、
      verse: 9
    - text: 迨全者至、則未全者廢矣、
      verse: 10
    - text: 我爲赤子時、所言如赤子、所知如赤子、所思如赤子、旣成人、則赤子之事廢矣、
      verse: 11
    - text: 今我儕由鏡而觀、茫然也、後則晤面、今我知未全、後必深知、如我之見知然、
      verse: 12
    - text: 今所存者、信也、望也、愛也、三者之中、惟愛爲大、
      verse: 13
  - chapter: 14
    verses:
    - text: 宜趨於愛、切慕神貺、其要者能豫言也、
      verse: 1
    - text: 言方言者、非與人言、乃與上帝言、因無人達之、惟以其心而言奧祕也、
      verse: 2
    - text: 豫言者乃與人言、建立獎勸安慰也、
      verse: 3
    - text: 言方言者建乎己、豫言者建乎會、
      verse: 4
    - text: 我願爾衆言方言、尤願爾豫言、蓋言方言者、若不譯之、使會建立、則豫言者較之爲大矣、
      verse: 5
    - text: 兄弟乎、如我就爾、第言方言、而不以啟示、知識、豫言、教誨語爾、則何益哉、
      verse: 6
    - text: 夫有聲無氣之物、如簫如琴、使不正其音、焉知所鼓吹者何歟、
      verse: 7
    - text: 角聲無定、孰備戰乎、
      verse: 8
    - text: 爾曹亦然、若舌不出易解之言、焉知所言乎、乃於空而言耳、
      verse: 9
    - text: 世之方言固多、莫不有其義、
      verse: 10
    - text: 若不識其義、則言者將以我爲夷、我亦將以言者爲夷矣、
      verse: 11
    - text: 爾曹旣慕神貺、宜求充溢、以建乎會、
      verse: 12
    - text: 故言方言者、宜求能譯、
      verse: 13
    - text: 如我以方言祈禱、是乃我心祈禱、而知識無所裨益、
      verse: 14
    - text: 何則、我將以心祈禱、亦以知識祈禱、以心歌頌、亦以知識歌頌、
      verse: 15
    - text: 否則、爾以心祝謝、蚩氓旣不知云何、焉能依爾所謝而言阿們乎、
      verse: 16
    - text: 是爾祝謝誠善、而他人無所建立、
      verse: 17
    - text: 我謝上帝、我言方言、多於爾衆、
      verse: 18
    - text: 但在會中、與其以方言言萬言、寧以知識言五言、以訓人也、○
      verse: 19
    - text: 兄弟乎、於心志勿爲孩提、於惡慝當爲赤子、於心志則爲成人、
      verse: 20
    - text: 律載云、主曰、我以異邦之舌、遠人之脣、語於斯民、亦不我聽、
      verse: 21
    - text: 是以方言爲徵、非於信者、乃於不信者、豫言爲徵、非於不信者、乃於信者、
      verse: 22
    - text: 若全會旣集、皆言方言、有蚩氓或不信者入、豈不謂爾狂乎、
      verse: 23
    - text: 若皆豫言、有不信者或蚩氓入、則爲衆所責、爲衆所擬、
      verse: 24
    - text: 其心之隱微顯露、卽伏拜上帝、言上帝誠在爾中矣、○
      verse: 25
    - text: 兄弟乎、是當若何、爾旣集、或歌詩、或施教、或述啟示、或言方言、或譯方言、皆宜爲建德而行、
      verse: 26
    - text: 如有言方言者、宜二人、多則三人、依次而言、一人譯之、
      verse: 27
    - text: 若無譯之者、則宜緘默於會中、第語諸己及上帝而已、
      verse: 28
    - text: 豫言者亦宜二三人、其餘則辨別之、
      verse: 29
    - text: 旁坐者若得啟示、先言者當緘默、
      verse: 30
    - text: 蓋爾咸能依次豫言、俾衆受教亦受勸、
      verse: 31
    - text: 夫先知之靈、服於先知也、
      verse: 32
    - text: 蓋上帝非紊亂之上帝、乃和平之上帝、在聖徒諸會皆然、○
      verse: 33
    - text: 婦女在會、宜緘默勿言、務須承順、如律所云、
      verse: 34
    - text: 若欲有所學、於家問其夫可也、蓋婦女言於會中、恥也、
      verse: 35
    - text: 夫上帝之道、由爾出乎、抑獨授爾乎、○
      verse: 36
    - text: 若有自以爲先知、或屬聖神者、當知我所書、乃主之命也、
      verse: 37
    - text: 其不知者聽之、○
      verse: 38
    - text: 是以兄弟當慕豫言、亦勿禁言方言、
      verse: 39
    - text: 惟凡事合宜、循序而行焉、
      verse: 40
  - chapter: 15
    verses:
    - text: 兄弟乎、今我示爾、昔我所宣於爾之福音、卽爾所受而賴之以立者、
      verse: 1
    - text: 爾若守之、而所信非虛、則由之得救、
      verse: 2
    - text: 我以所受授爾、首焉者、卽基督依經所載、爲我罪而死、
      verse: 3
    - text: 旣葬、三日復起、亦依經言也、
      verse: 4
    - text: 見於磯法、次見於十二使徒、
      verse: 5
    - text: 又同時見於兄弟五百餘人、其中雖有已寢者、然強半猶存焉、
      verse: 6
    - text: 又見於雅各、見於諸使徒、
      verse: 7
    - text: 卒見於我、如未及產期而生者、
      verse: 8
    - text: 我乃使徒之微者、曾窘逐上帝會、不堪稱爲使徒也、
      verse: 9
    - text: 我今爲何如人、乃由上帝之恩、其恩施我非徒然也、我服勞越衆、要非我也、上帝之恩偕我也、
      verse: 10
    - text: 無論我與彼、如此宣之、爾曹亦如此信之、○
      verse: 11
    - text: 旣宣基督自死復起、何爾中有謂無死而復起者乎、
      verse: 12
    - text: 若無死者復起、則基督未起、
      verse: 13
    - text: 基督未起、則我之所宣乃虛、爾之信亦虛、
      verse: 14
    - text: 死者不起、則上帝未嘗起基督、而我證其起之、適爲妄證於上帝、
      verse: 15
    - text: 死者不起、則基督未嘗見起、
      verse: 16
    - text: 基督未起、則爾之信徒然、而爾仍在罪中矣、
      verse: 17
    - text: 其宗基督而已寢者、亦淪亡焉、
      verse: 18
    - text: 若我儕望於基督者、第在今生、則較衆尤爲可憫也、○
      verse: 19
    - text: 然基督誠自死復起、爲諸寢者先、
      verse: 20
    - text: 旣因乎人而致死、亦因乎人而致死者復起、
      verse: 21
    - text: 蓋如在亞當而衆死、亦在基督而衆復生、
      verse: 22
    - text: 但各依其序、基督爲先、次則屬基督者、於其臨格時也、
      verse: 23
    - text: 基督旣廢諸政、諸權、諸能、付其國於父上帝、則末期至矣、
      verse: 24
    - text: 蓋基督必秉權、迨置諸敵於其足下、
      verse: 25
    - text: 其終所滅之敵、卽死也、
      verse: 26
    - text: 經云、上帝服萬有於其足下、旣曰服萬有、則服萬有者不在其中也、明矣、
      verse: 27
    - text: 萬有旣服之、則子亦服於服萬有者、俾上帝爲萬有於萬有之中、○
      verse: 28
    - text: 不然、爲死者受洗何爲耶、若死者槪不復起、則爲之受洗何故也、
      verse: 29
    - text: 且我儕何爲恆冒險哉、
      verse: 30
    - text: 兄弟乎、我於我主基督耶穌、因爾而誇者爲誓、我乃日日死也、
      verse: 31
    - text: 昔我於以弗所、若效常人鬬獸、有何益哉、若死者不見起、毋寧式飲式食、蓋明日將死矣、
      verse: 32
    - text: 勿受欺、濫交敗善行、
      verse: 33
    - text: 宜儆醒以行義、勿干罪、蓋有不知上帝者、我言此以愧爾、○
      verse: 34
    - text: 或問死者如何見起、以若何之體而來乎、
      verse: 35
    - text: 愚哉、爾所播者、不死則不生、
      verse: 36
    - text: 且所播者、非將有之體、或麥或他穀、惟粒耳、
      verse: 37
    - text: 上帝隨意賜體、種各有其體、
      verse: 38
    - text: 形軀非一、有人獸禽魚之別、
      verse: 39
    - text: 有在天之體、有在地之體、在天者之榮、異於在地者、
      verse: 40
    - text: 日有其榮、月有其榮、星有其榮、而此星之榮、異於彼星、
      verse: 41
    - text: 死者復起亦然、播於必朽、起於不朽、
      verse: 42
    - text: 播於辱而起於榮、播於弱而起於強、
      verse: 43
    - text: 播乃血氣之體、起則靈性之體、旣有血氣之體、亦有靈性之體、
      verse: 44
    - text: 經云、始之亞當、成維生之魂、終之亞當、爲賜生之靈、
      verse: 45
    - text: 然屬靈者非在先、屬血氣者在先、屬靈者繼之、
      verse: 46
    - text: 先者本乎地而屬土、後者乃本乎天、
      verse: 47
    - text: 屬土者如何、凡屬土者亦如何、屬天者如何、凡屬天者亦如何、
      verse: 48
    - text: 我儕旣有屬土者之狀、亦將有屬天者之狀矣、○
      verse: 49
    - text: 兄弟乎、我謂血氣不能承上帝國、必朽不能承不朽、
      verse: 50
    - text: 我以奧祕示爾、我儕不盡寢、乃將盡化、
      verse: 51
    - text: 頃刻瞬息之間、於末次角響時則然、蓋角將響、死者見起而不朽、而我儕化矣、
      verse: 52
    - text: 此必朽者、將衣以不朽、此必死者、將衣以不死、
      verse: 53
    - text: 必朽者旣衣以不朽、必死者旣衣以不死、所記死被消滅者之言、應矣、
      verse: 54
    - text: 死乎、爾勝安在、死乎、爾鋒安在、
      verse: 55
    - text: 死之鋒罪也、罪之權律也、
      verse: 56
    - text: 感謝上帝、賜我儕由主耶穌基督得勝焉、
      verse: 57
    - text: 故我所愛之兄弟、當貞固不搖、恆務主工、蓋知爾曹之勞、於主非徒然也、
      verse: 58
  - chapter: 16
    verses:
    - text: 論爲聖徒捐金、如我所命加拉太諸會者、爾曹亦宜行之、
      verse: 1
    - text: 每七日之首日、各量其所入而蓄之、免我來時始捐也、
      verse: 2
    - text: 我至時、爾書所許者、我則遣之、俾攜爾惠至耶路撒冷、
      verse: 3
    - text: 我若宜往、彼則偕行、
      verse: 4
    - text: 我經行馬其頓時、則將詣爾、蓋我欲經行馬其頓也、
      verse: 5
    - text: 或偕爾居、或度冬、我所欲往、得爾送行、
      verse: 6
    - text: 今我不欲途間見爾、若主許之、則望與爾偕居幾時耳、
      verse: 7
    - text: 但我將寓以弗所、迨至五旬節、
      verse: 8
    - text: 蓋大而有效之門、開於我前、而敵者益多焉、○
      verse: 9
    - text: 若提摩太至、爾宜顧之、俾其無懼、因彼務主工如我然、
      verse: 10
    - text: 毋輕視之、惟送之安然前行以就我、我俟彼與諸兄弟偕來、
      verse: 11
    - text: 至於兄弟亞波羅、我力勸其同諸兄弟就爾、但此時彼不欲來、得間必至、○
      verse: 12
    - text: 宜儆醒立於信、剛毅如丈夫、
      verse: 13
    - text: 凡事以愛而行、○
      verse: 14
    - text: 兄弟乎、爾知司提反家、乃亞該亞初實之果、且專事聖徒者、
      verse: 15
    - text: 我勸爾曹順服如是之人、及凡同作同勞者、
      verse: 16
    - text: 我喜司提反、福徒拿都、亞該古來、以其補爾之不逮也、
      verse: 17
    - text: 緣彼已慰爾我之心、如此人者、爾宜識之、○
      verse: 18
    - text: 亞西亞諸會問爾安、亞居拉百基拉與在其家之會、緣主切問爾安、
      verse: 19
    - text: 諸兄弟問爾安、爾宜接吻維聖、互相問安、○
      verse: 20
    - text: 我保羅手書問爾安、
      verse: 21
    - text: 若有不愛主者、其人可詛、我主臨矣、
      verse: 22
    - text: 願主耶穌基督之恩偕爾、
      verse: 23
    - text: 我宗基督耶穌之愛偕爾衆、阿們、
      verse: 24
  name: I Corinthians
- chapters:
  - chapter: 1
    verses:
    - text: 由上帝旨、爲基督耶穌使徒保羅、及兄弟提摩太、書達哥林多上帝會、與徧亞該亞諸聖徒、
      verse: 1
    - text: 願恩惠平康、由我父上帝、與主耶穌基督歸爾、○
      verse: 2
    - text: 祝頌上帝、我主耶穌基督之父、卽憐憫之父、賜諸慰之上帝、
      verse: 3
    - text: 彼慰我於諸難中、致我能以其慰我者、慰諸難中之人、
      verse: 4
    - text: 蓋如基督之苦、曾溢於我、我之慰亦由基督而溢也、
      verse: 5
    - text: 我或受難、乃爲爾之慰與救、我或受慰、亦爲爾之慰、致能恆忍爾我同受之苦、
      verse: 6
    - text: 我所望於爾者堅矣、知爾旣同受苦、亦同受慰、
      verse: 7
    - text: 兄弟乎、我欲爾知、我在亞西亞遭難、見壓特甚、勢不克勝、至絕生望、
      verse: 8
    - text: 自擬必死、致不自恃、惟恃起死者之上帝、
      verse: 9
    - text: 昔拯我於危亡、今亦拯我、且望其復拯我焉、
      verse: 10
    - text: 爾曹亦以祈禱助我、致爲我由多人得恩、因而感謝者亦多矣、○
      verse: 11
    - text: 夫我儕所以誇者、乃良心爲證、卽以上帝所賦之聖與誠、爲人於世、非恃形軀之智、惟恃上帝之恩、於爾曹爲尤甚、
      verse: 12
    - text: 我之所書無他、乃爾所讀所識者、冀爾至終識之、
      verse: 13
    - text: 如爾中固有識我者、以我爲榮、猶我於我主耶穌臨格之日、以爾爲榮焉、○
      verse: 14
    - text: 我旣信此、夙欲就爾、俾復獲益、
      verse: 15
    - text: 且由爾適馬其頓、復自馬其頓就爾、得爾送行、往於猶太、
      verse: 16
    - text: 我有斯意、豈輕躁乎、我之所擬、豈狥情而有是是非非乎、
      verse: 17
    - text: 上帝乃誠信、我所語爾者、非或是或非也、
      verse: 18
    - text: 我與西拉提摩太、在爾中所宣上帝子耶穌基督、亦非或是或非、在彼惟是而已、
      verse: 19
    - text: 蓋上帝所許者、在彼皆是、故亦皆誠、俾上帝由我儕而得榮、
      verse: 20
    - text: 今堅立爾我於基督中、且以膏膏我者、上帝也、
      verse: 21
    - text: 又以印印我、賜聖神爲質於我衷、○
      verse: 22
    - text: 我籲上帝以我心作證、我不適哥林多者、寬容爾也、
      verse: 23
    - text: 此非制爾信、乃助爾樂、蓋爾以信而立矣、
      verse: 24
  - chapter: 2
    verses:
    - text: 我意已決、不復以憂就爾、
      verse: 1
    - text: 我若令爾憂、則我所令憂者而外、孰令我樂乎、
      verse: 2
    - text: 昔特書此、恐我來時、當使我樂者、反令我憂、蓋我深信爾衆以我之樂爲樂也、
      verse: 3
    - text: 昔我哀痛迫切、不勝涕泣、以書遺爾、非令爾憂、乃使爾知我愛爾甚也、○
      verse: 4
    - text: 儻有使之憂者、非第使我憂、亦畧使爾衆憂、曰畧者、不欲深責之也、
      verse: 5
    - text: 若人受罰於衆、已足矣、
      verse: 6
    - text: 爾寧赦之、慰之、免彼殷憂、而至沈溺、
      verse: 7
    - text: 故勸爾曹、當顯其愛於彼焉、
      verse: 8
    - text: 爲此我曾遺書、欲知爾曹凡事承順之徵、
      verse: 9
    - text: 爾所赦者、我亦赦之、我若有所赦、乃緣爾於基督前赦之、
      verse: 10
    - text: 免撒但取便於我、蓋其詭謀、我儕非不知也、○
      verse: 11
    - text: 我爲基督福音、至特羅亞、由主爲闢厥門、
      verse: 12
    - text: 因不遇兄弟提多、我心弗安、遂別其人、往馬其頓、
      verse: 13
    - text: 感謝上帝、常於基督中導我而奏凱、且由我隨在顯揚識彼之臭味、
      verse: 14
    - text: 蓋於上帝前、我在得救者及淪亡者中、爲基督之馨香、
      verse: 15
    - text: 於此爲由死致死之臭味、於彼爲由生致生之臭味、孰堪任此乎、
      verse: 16
    - text: 我非似彼多人混上帝道、乃誠意由上帝、在上帝前基督中而言也、
      verse: 17
  - chapter: 3
    verses:
    - text: 我豈復自薦乎、豈如他人需薦書與爾、抑取於爾乎、
      verse: 1
    - text: 爾卽我書、銘於吾心、衆所知而讀者、
      verse: 2
    - text: 顯爲基督之書、由我著作、非書以墨、乃以維生上帝之神、非於石版、乃於心版、
      verse: 3
    - text: 我儕由基督、對越上帝而具此信、
      verse: 4
    - text: 非言自能有所揆度、我之能由上帝而已、
      verse: 5
    - text: 使我克供新約之役、非恃文、乃恃靈、蓋文致死、靈致生也、
      verse: 6
    - text: 夫致死之役、文鐫諸石、尚有其榮、因摩西之榮、以色列人不能注視其面、此榮乃暫耳、
      verse: 7
    - text: 況屬靈之役、其榮不更甚哉、
      verse: 8
    - text: 若定罪之役爲榮、則致義之役益榮矣、
      verse: 9
    - text: 昔爲榮者不足榮、因有超越之榮故也、
      verse: 10
    - text: 蓋暫存者若榮、則永存者更榮矣、○
      verse: 11
    - text: 我有此望、故侃侃而言、
      verse: 12
    - text: 非如摩西蒙帕於面、使以色列人不得直視暫存者之終、
      verse: 13
    - text: 惟其心頑、迄今讀舊約時、斯帕猶存、夫此帕因基督而廢矣、
      verse: 14
    - text: 越至於今讀摩西書、帕蒙厥心、
      verse: 15
    - text: 迨其歸主、帕則去矣、
      verse: 16
    - text: 夫主卽神也、主神所在、乃得自由、
      verse: 17
    - text: 我儕露面、得見主榮、如於鏡中反照、則皆化爲主像、由榮致榮、如出乎主、卽聖神也、
      verse: 18
  - chapter: 4
    verses:
    - text: 故我儕旣蒙矜恤、而受此役、則不餒、
      verse: 1
    - text: 棄愧恥之隱事、不行詭譎、不混上帝道、惟表彰眞理、在上帝前質己於衆衷、
      verse: 2
    - text: 儻我福音有蔽、惟蔽於淪亡者、
      verse: 3
    - text: 斯世之靈、盲彼不信者之心、使基督有榮之福音、光不之照、夫基督、上帝像也、
      verse: 4
    - text: 我儕所宣非己、乃基督耶穌爲主、己則緣耶穌爲爾僕耳、
      verse: 5
    - text: 蓋命光由暗而照之上帝、已照我心、俾知上帝榮耀之光、卽顯於耶穌基督之面者也、○
      verse: 6
    - text: 我儕有此寶、置於土器、致莫大之能、非由我、乃由上帝、
      verse: 7
    - text: 我儕隨在遇難、而不阨窮、顚連而不失望、
      verse: 8
    - text: 窘逐而不遺、傾仆而不斃、
      verse: 9
    - text: 身常任耶穌之死、致耶穌之生、亦顯於我身、
      verse: 10
    - text: 蓋我之生也、恆爲耶穌冒死、俾耶穌之生、於我必死之體而顯、
      verse: 11
    - text: 是則死在於我、生在於爾也、
      verse: 12
    - text: 如經云、我信故言、我儕旣有此信、亦因信而言也、
      verse: 13
    - text: 蓋知起耶穌者、亦必偕耶穌起我儕、引爾我謁見之、
      verse: 14
    - text: 萬事皆爲爾曹、致恩因衆而增、祝謝彌盛、以榮上帝、○
      verse: 15
    - text: 故我不餒、外體雖壞、而內心日新、
      verse: 16
    - text: 蓋我暫而且微之苦、適成我儕隆重悠久之榮、
      verse: 17
    - text: 以我儕非顧所見之事、乃不見之事、蓋所見者暫、不見者久也、
      verse: 18
  - chapter: 5
    verses:
    - text: 我知在地之幕若壞、則有由於上帝之室、非手所造、悠久於天、
      verse: 1
    - text: 我處此則歎息、深慕自天之室以被體、
      verse: 2
    - text: 儻得被之、不至裸裎矣、
      verse: 3
    - text: 我尚處此幕、負重而歎息、非欲脫此、乃欲衣彼、致屬死者見滅於生耳、
      verse: 4
    - text: 備我得此者上帝也、且賜聖神爲質、
      verse: 5
    - text: 是故我常坦然、知居於身、則離乎主、
      verse: 6
    - text: 蓋我由信而行、非憑目覩、
      verse: 7
    - text: 是以坦然、寧願離身與主偕居、
      verse: 8
    - text: 故或居或離、惟務爲主悅納、
      verse: 9
    - text: 蓋我衆必顯於基督座前、各依身之所行、或善或惡而受報、○
      verse: 10
    - text: 我知主之可畏而勸人、我已顯於上帝、亦望顯於爾心、
      verse: 11
    - text: 我不復自薦、第以因我而誇之故予爾、使可應對誇外貌不誇內心之人、
      verse: 12
    - text: 我若狂、乃爲上帝、若自制、則爲爾曹、
      verse: 13
    - text: 蓋基督之愛策我矣、竊思一人爲衆死、則衆已死、
      verse: 14
    - text: 且其爲衆死、使生者不仍爲己而生、乃爲代之死而起者生也、
      verse: 15
    - text: 今而後我儕不以貌識人、雖曾以貌識基督、今不復如此識之、
      verse: 16
    - text: 是以在基督中者、乃爲新造之人、舊事已逝、諸事更新矣、
      verse: 17
    - text: 萬事本乎上帝、藉基督使我與之復和、且以復和之職授我儕、
      verse: 18
    - text: 卽上帝於基督中、令世人與己復和、不以其咎歸之、而以斯道付我焉、○
      verse: 19
    - text: 是以我爲基督使、猶上帝託我勸爾、我代基督求爾與上帝復和、
      verse: 20
    - text: 彼無罪者、上帝使之代我而爲罪、俾我由彼成上帝之義焉、
      verse: 21
  - chapter: 6
    verses:
    - text: 我儕與主同勞者、勸爾勿徒受上帝恩、
      verse: 1
    - text: 蓋曰、我於見納之時聽爾、於拯救之日佑爾、今乃見納之時、拯救之日矣、
      verse: 2
    - text: 我槪不礙人、免我職受謗、
      verse: 3
    - text: 惟於諸事、自薦爲上帝役、有若恆忍、患難、空乏、阨窮、
      verse: 4
    - text: 受杖、繫獄、遭亂、勤勞、不寢、不食、
      verse: 5
    - text: 廉潔、知識、寬恕、仁慈、聖神之感、無僞之愛、
      verse: 6
    - text: 眞誠之道、上帝之能、義之干戈在於左右、
      verse: 7
    - text: 或榮、或辱、或惡名、或令聞、似僞而眞、
      verse: 8
    - text: 似人不知而見知、似瀕死而實生、似受譴而弗亡、
      verse: 9
    - text: 似憂而常樂、似貧而富衆、似無有而無不有、○
      verse: 10
    - text: 哥林多人歟、我儕向爾、口啟而心廣矣、
      verse: 11
    - text: 爾褊狹、非在我、乃在爾心耳、
      verse: 12
    - text: 我語爾如子、宜廣乃心以報我、○
      verse: 13
    - text: 勿與不信者耦、蓋義與不義、何爲侶之有、光與暗、何相交之有、
      verse: 14
    - text: 基督與惡者、何相契之有、信者與不信者、何與之有、
      verse: 15
    - text: 上帝殿與偶像、何同之有、我儕乃維生上帝殿、如上帝曰、我將居其中、遊其間、我爲彼之上帝、彼爲我民、
      verse: 16
    - text: 故曰、爾宜出厥中而自別、勿捫不潔、我則納爾、
      verse: 17
    - text: 我將爲爾父、爾爲我子、此全能之主所言也、
      verse: 18
  - chapter: 7
    verses:
    - text: 愛友乎、我儕旣有此諸許、當潔己、盡去身心之汚、畏上帝而成聖、○
      verse: 1
    - text: 宜容納我、我未嘗枉人、未嘗陷人、未嘗欺人、
      verse: 2
    - text: 我言此、非罪爾、蓋我曾言、爾在我心、死生共之、
      verse: 3
    - text: 我向爾言、侃侃然也、爲爾大有矜誇、且於諸難之中、慰爲之滿、喜爲之溢、○
      verse: 4
    - text: 我至馬其頓時、身無寧處、隨在遭難、外有爭、內有懼、
      verse: 5
    - text: 然慰卑微者之上帝、以提多之至慰我矣、
      verse: 6
    - text: 非第因其至、亦因其所受於爾之慰慰我、卽以爾之戀慕憂傷、及爲我熱衷告我、令我益喜、
      verse: 7
    - text: 昔我遺書使爾憂、雖曾悔之、今不悔矣、蓋知此書令爾憂者暫耳、
      verse: 8
    - text: 今我喜、非因爾憂、乃因爾由憂而生改悔、蓋爾憂乃依上帝旨、致爾無所受損於我儕、
      verse: 9
    - text: 夫依上帝旨而憂、則生改悔、以致得救、無後悔、惟斯世之憂則致死、
      verse: 10
    - text: 試觀爾依上帝旨而憂、生何如之慇懃、自訴、怨艾、恐懼、戀慕、熱衷、譴責、爾於斯事、悉自表爲潔矣、
      verse: 11
    - text: 我雖以書遺爾、非因枉人者、亦非因枉於人者、惟令爾爲我之慇懃顯於爾中、在上帝前、
      verse: 12
    - text: 緣此我儕受慰、且於是慰、因提多之喜而益喜、以其心爲爾衆而暢遂、
      verse: 13
    - text: 我誇爾於提多者、今無愧矣、我所語爾者悉眞、誇爾於彼者亦眞、
      verse: 14
    - text: 彼念爾衆順服、以恐懼戰慄接納之、則戀爾之情尤甚、
      verse: 15
    - text: 我所喜者、凡事因爾而毅然也、
      verse: 16
  - chapter: 8
    verses:
    - text: 兄弟乎、我以上帝所賜馬其頓諸會之恩告爾、
      verse: 1
    - text: 卽屢試於難中而甚樂、且極貧而益彰施濟之厚、
      verse: 2
    - text: 我證其樂助、量力而過之、
      verse: 3
    - text: 懇求我儕、俾其與於供事聖徒之恩、
      verse: 4
    - text: 不第如我所望、且先獻己於主、又遵上帝旨、獻己於我儕、
      verse: 5
    - text: 因此我勸提多、旣於爾中肇行此惠、亦當畢之、
      verse: 6
    - text: 爾於凡事、若信、若言、若知識、若慇懃、以及向我之愛旣溢、則於此惠亦宜如是、
      verse: 7
    - text: 我言此、非命爾、乃藉他人之懃懇、驗爾仁愛之實、
      verse: 8
    - text: 爾知我主耶穌基督之恩、彼原富、爲爾而致貧、使爾由其貧而致富、
      verse: 9
    - text: 我於此事、示以己意、乃爾之益、蓋爾不第行之、亦定意倡之、已經年矣、
      verse: 10
    - text: 今當成之、爾旣樂此、則依爾之力以成之、
      verse: 11
    - text: 蓋人而樂爲、則見納、乃依所有、非依所無、
      verse: 12
    - text: 非欲彼逸而爾艱、
      verse: 13
    - text: 惟欲其均耳、今爾以有餘補彼不足、後彼亦以有餘補爾不足、是則均矣、
      verse: 14
    - text: 經云、多者無餘、寡者無乏、○
      verse: 15
    - text: 惟謝上帝感提多心、俾同有爲爾之慇懃、
      verse: 16
    - text: 彼固受我之勸、且甚懇摯、自願就爾、
      verse: 17
    - text: 我儕遣一兄弟偕之、乃於福音見譽諸會者、
      verse: 18
    - text: 不第此也、亦爲諸會所選、與我同行、司理所捐之惠、以彰主榮、且表我儕之願、
      verse: 19
    - text: 免人以我司理多貲而咎我、
      verse: 20
    - text: 蓋我務善事、不第於主前、亦於人前、
      verse: 21
    - text: 又遣一兄弟偕往、我於諸事、屢驗其慇懃、今以篤信爾曹、而慇懃愈切、
      verse: 22
    - text: 夫提多者、我侶也、爲爾而同勞、二兄弟者、諸會之使、基督之榮也、
      verse: 23
    - text: 故爾於諸會前、宜向之以彰爾愛、及我誇爾之證、
      verse: 24
  - chapter: 9
    verses:
    - text: 論供事聖徒、毋庸書以遺爾、
      verse: 1
    - text: 蓋我知爾之願、誇於馬其頓人、言亞該亞人備之已經年、且爾之熱衷、鼓舞多人矣、
      verse: 2
    - text: 今我遣兄弟、使爾有備、如我所言、免我爲爾之誇歸於虛也、
      verse: 3
    - text: 亦恐馬其頓人偕來、見爾未備、致我因此篤信而啟羞、爾則無待言矣、
      verse: 4
    - text: 故擬須請兄弟先詣爾、使爾昔所允之惠、豫爲之備、則顯由於樂輸、非由勉強也、○
      verse: 5
    - text: 夫少稼少穡、多稼多穡、
      verse: 6
    - text: 宜各隨心志、毋憂毋強、蓋上帝愛夫樂施者也、
      verse: 7
    - text: 上帝能沛諸恩於爾、令爾萬事恆足、溢於諸善、
      verse: 8
    - text: 如經云、彼散財、彼濟貧、其義永存、
      verse: 9
    - text: 主賜種與播者、賜糧與食者、所賜者將倍爾所播之種、增爾行義之實、
      verse: 10
    - text: 俾爾凡事富有、得以博施、致人由我儕而謝上帝、
      verse: 11
    - text: 蓋此供事之役、不第補聖徒之空乏、且因感謝之多、而得充裕也、
      verse: 12
    - text: 彼由此役驗爾、以爾承順基督福音、博施於彼、且及於衆、歸榮上帝、
      verse: 13
    - text: 亦以上帝在爾中之厚恩、戀慕乎爾、爲爾祈禱、
      verse: 14
    - text: 感謝上帝、以其恩賜、言不能罄也、
      verse: 15
  - chapter: 10
    verses:
    - text: 我保羅晤對則卑、暌違則勇者、以基督之温柔和平勸爾、
      verse: 1
    - text: 有以我爲依血氣而行者、我決意以勇待之、求爾勿使我於晤對時、以待若人者待爾、
      verse: 2
    - text: 我雖行於血氣、非憑血氣而戰、
      verse: 3
    - text: 蓋我之戰具、非屬血氣、乃上帝視爲有能、破諸堅壘、
      verse: 4
    - text: 舉凡計謀及矜高、阻人識上帝者、我悉敗之、虜諸心志、降服基督、
      verse: 5
    - text: 且已設備、俟爾盡服、將譴責諸悖逆者、
      verse: 6
    - text: 爾觀外貌乎、若有自恃屬基督者、其再思之、如彼屬基督、我儕亦然、
      verse: 7
    - text: 主賜我權、乃建爾、非覆爾、我雖過誇、亦無所愧焉、
      verse: 8
    - text: 我言此、免似以書驚爾、
      verse: 9
    - text: 或謂我書嚴厲、晤對時、則身柔言鄙、
      verse: 10
    - text: 然若人當思、暌違時書言如何、晤對時所行亦若是、
      verse: 11
    - text: 有自譽者、我不敢與之匹、與之較、其人自相度、自相較、不智也、
      verse: 12
    - text: 但我儕不逾量而誇、惟依上帝所分我之限量、及乎爾者、
      verse: 13
    - text: 我非逾乎量如不及爾者然、蓋我宣基督福音已及乎爾、
      verse: 14
    - text: 我不以他人之功逾量而誇、惟望爾信增益、則我於爾中、依我限量而見重、致能昌盛、
      verse: 15
    - text: 使福音宣於爾地之外、而不以他人限量內已成之事而誇、
      verse: 16
    - text: 誇者宜以主而誇、
      verse: 17
    - text: 蓋見納者非自譽、乃主所譽也、
      verse: 18
  - chapter: 11
    verses:
    - text: 願爾姑容我愚、爾誠容我、
      verse: 1
    - text: 我以上帝之眷戀、眷戀於爾、蓋我已聘爾於一夫、如貞女以獻於基督也、
      verse: 2
    - text: 惟恐爾心偏邪、頓失向基督之純潔、如夏娃爲蛇詭誘者然、
      verse: 3
    - text: 設來者別宣一耶穌、非我所宣者、或爾別受一靈、非昔所受者、或別承一福音、非昔所承者、爾容之可也、
      verse: 4
    - text: 我自謂不亞於至大使徒、
      verse: 5
    - text: 我言雖鄙、而智則不然、乃凡事向爾而顯之於衆、
      verse: 6
    - text: 我自居卑、致爾高舉、傳爾以上帝福音而無值、此爲罪乎、
      verse: 7
    - text: 我奪他會之值、以爲爾役、
      verse: 8
    - text: 偕爾時乏於用、未累一人、自馬其頓來之兄弟、補我所乏、我凡事自守、不至累爾、終必自守、
      verse: 9
    - text: 我衷基督之誠、於亞該亞境內、無人阻我此誇也、
      verse: 10
    - text: 何也、我不爾愛耶、上帝知之焉、
      verse: 11
    - text: 但我所行者、終必行之、以絕機於尋機者、使其所誇無異於我、
      verse: 12
    - text: 若輩乃僞使徒、行事詭譎、貌爲基督使徒、
      verse: 13
    - text: 原無足怪、蓋撒但亦貌爲光明之使、
      verse: 14
    - text: 其役貌爲義役、非大事也、其報必依其所行、○
      verse: 15
    - text: 我復有言、人勿以我爲愚、若然、仍當以愚納我、俾我稍以自誇、
      verse: 16
    - text: 此言、非主命也、乃若愚者自信而誇、
      verse: 17
    - text: 旣有多人依形軀而誇、則我亦誇矣、
      verse: 18
    - text: 爾旣爲智、於愚者則欣然容之、
      verse: 19
    - text: 人若僕爾、噬爾、虜爾、侮爾、批爾、爾則容之、
      verse: 20
    - text: 我言此、乃卑己、如嘗懦弱、但人所毅然、我亦毅然、斯言有若愚也、
      verse: 21
    - text: 彼希伯來人乎、我亦然、彼以色列人乎、我亦然、彼亞伯拉罕之裔乎、我亦然、
      verse: 22
    - text: 彼基督之役乎、我則逾之、此言若狂、蓋我多勤勞、多繫獄、數被箠楚、屢瀕於死、
      verse: 23
    - text: 受猶太人鞭者五、每四十減一、
      verse: 24
    - text: 杖責者三、石擊者一、舟壞者三、一日夜在深海、
      verse: 25
    - text: 屢經跋涉、危於河、危於寇、危於同族、危於異邦、危於邑、危於野、危於海、危於僞兄弟、
      verse: 26
    - text: 勞而苦、屢廢寢、飢而渴、屢絕食、寒而裸、
      verse: 27
    - text: 此外、更有日集於我者、卽爲諸會之慮也、
      verse: 28
    - text: 誰弱而我不弱乎、誰躓而我心不如焚乎、
      verse: 29
    - text: 我若必誇、則誇我弱、
      verse: 30
    - text: 永頌之上帝、主耶穌之父、知我不誑、
      verse: 31
    - text: 在大馬色亞哩達王之邑宰、嚴守其城以捉我、
      verse: 32
    - text: 我乃自牖、以筐縋垣而脫之、
      verse: 33
  - chapter: 12
    verses:
    - text: 我自誇固無益、不得已也、惟言主之顯象啟示耳、
      verse: 1
    - text: 我識一人宗基督者、十四年前、見攝至三重天、或於身、或不於身、我不知、上帝知之、
      verse: 2
    - text: 又知若人見攝至樂園、聞莫能言之言、人所不宜道者、或於身、或不於身、我不知、上帝知之、
      verse: 3
    - text: 又知若人見攝至樂園、聞莫能言之言、人所不宜道者、或於身、或不於身、我不知、上帝知之、
      verse: 4
    - text: 我爲若人誇、不爲己誇、惟誇我弱、
      verse: 5
    - text: 卽誇亦不爲愚、以我所言者眞也、但我自戒、恐人擬我、過其所見所聞於我者、
      verse: 6
    - text: 且以啟示莫大之故、恐我自高過甚、加刺於我身、卽撒但之役擊我、免我自高過甚也、
      verse: 7
    - text: 我爲此求主者三、使之去我、
      verse: 8
    - text: 主曰、吾之恩、於爾足矣、吾之能、於弱者而成全之、故我欣然、寧誇我弱、使基督之能庇我也、
      verse: 9
    - text: 我爲基督、以荏弱、凌辱、空乏、窘逐、阨窮爲喜、蓋我弱時則強焉、○
      verse: 10
    - text: 我爲愚矣、緣爾逼我、蓋我當爲爾所舉、我雖不足數、而不亞於至大使徒、
      verse: 11
    - text: 我爲使徒之證、卽以恆忍、行異蹟奇事殊能於爾中、
      verse: 12
    - text: 爾何事不及他會耶、惟我不累爾而已、此不韙、請恕我、○
      verse: 13
    - text: 今我欲就爾者三、亦不累爾、以我所求者爾也、非爾所有也、蓋子不必爲親蓄、乃親爲子焉、
      verse: 14
    - text: 我爲爾靈、欣然委身盡己矣、我愈愛爾、而愈鮮見愛乎、
      verse: 15
    - text: 或云我雖不累爾、而以詭計取爾、
      verse: 16
    - text: 夫我遣人就爾、豈因之賺爾乎、
      verse: 17
    - text: 我勸提多就爾、亦遣一兄弟偕之、提多豈賺爾乎、我儕非同一神、而履一迹乎、○
      verse: 18
    - text: 爾尚意我向爾自訴、然我在基督中上帝前而言也、愛友乎、所言悉以建爾、
      verse: 19
    - text: 我恐至時、見爾不副我所望、而爾見我亦不副爾所望、或有爭鬬、媢嫉、忿怒、朋黨、毀謗、隱刺、妄誇、混亂、
      verse: 20
    - text: 又恐我再至時、上帝卑我於爾前、我將爲彼干罪諸人、未改悔其汚穢淫亂邪侈之行者而憂也、
      verse: 21
  - chapter: 13
    verses:
    - text: 我將三就爾、證以二三人之口、而所言悉定、
      verse: 1
    - text: 昔我先言之、今雖暌違、仍先言之、如二次覿面時然、卽告彼素干罪者、及其餘人、迨我復來、必不恕之、
      verse: 2
    - text: 蓋爾乃求基督由我而言之據、夫基督向爾非弱也、乃於爾衷有能也、
      verse: 3
    - text: 昔彼因弱被釘十架、然由上帝之能而生、我儕亦與之俱弱、然由上帝向爾之能、必將與之俱生、
      verse: 4
    - text: 爾宜自審止於信否、亦宜自驗、豈不自知耶穌基督在爾衷乎、否則爾爲見棄者矣、
      verse: 5
    - text: 我冀爾知、我儕非見棄者、
      verse: 6
    - text: 我求上帝、俾爾所行無惡、非欲顯我見納、惟欲爾爲善、雖視我如見棄者亦可、
      verse: 7
    - text: 蓋我儕不能拒眞理、乃輔眞理、
      verse: 8
    - text: 我弱而爾強、我則喜、所求者爾之完全也、
      verse: 9
    - text: 我暌違時書此、俾晤對時無事嚴厲、依主賜我之權以建立、非傾覆也、○
      verse: 10
    - text: 餘則問諸兄弟安、願爾完全安慰、同心輯和、則仁愛平康之上帝必偕爾、
      verse: 11
    - text: 宜接吻維聖、互相問安、
      verse: 12
    - text: 諸聖徒問爾安、
      verse: 13
    - text: 願主耶穌基督之恩、上帝之愛、聖神之感通、偕爾衆焉、
      verse: 14
  name: II Corinthians
- chapters:
  - chapter: 1
    verses:
    - text: 保羅爲使徒、非本諸人、亦非由人、乃由耶穌基督、及自死而起之之父上帝也、
      verse: 1
    - text: 與偕我之諸兄弟、書達加拉太諸會、
      verse: 2
    - text: 願恩惠平康、由父上帝、及我主耶穌基督歸爾、
      verse: 3
    - text: 耶穌爲我罪捐己、拯我脫此惡世、乃依我父上帝旨也、
      verse: 4
    - text: 願榮歸之、爰及世世、阿們、○
      verse: 5
    - text: 上帝以基督恩召爾、我怪爾離之若此之速、而別從福音、
      verse: 6
    - text: 此非福音也、乃擾爾者、欲紛更基督福音耳、
      verse: 7
    - text: 或我儕、或天使、若宣福音於爾、異乎我所宣者、則宜見詛、
      verse: 8
    - text: 我昔言之、今復言之、若有人宣福音於爾、異乎爾所受者、則宜見詛、
      verse: 9
    - text: 今我欲取信於人乎、抑欲取信於上帝乎、或求悅於人乎、若仍悅人、則非基督僕矣、○
      verse: 10
    - text: 我告兄弟、我所宣之福音、非徇人也、
      verse: 11
    - text: 蓋我非受之於人、亦未學之、乃由耶穌基督之啟示、
      verse: 12
    - text: 爾聞我昔在猶太教所行者、窘逐上帝會實甚、而殘賊之、
      verse: 13
    - text: 且於猶太教有所進益、超越同族之年相若者多人、於我列祖遺傳、尤爲熱衷、
      verse: 14
    - text: 然自母胎甄別我、以恩召我之上帝、
      verse: 15
    - text: 樂以其子啟示我衷、使宣之於異邦、我卽不謀於有血氣者、
      verse: 16
    - text: 亦不上耶路撒冷、見先我爲使徒者、乃往亞拉伯、後返大馬色、○
      verse: 17
    - text: 越三載、乃上耶路撒冷訪磯法、與之同居旬有五日、
      verse: 18
    - text: 其餘使徒、除主之弟雅各、皆未之見、
      verse: 19
    - text: 今書與爾者、於上帝前無誑也、
      verse: 20
    - text: 厥後、我入敍利亞基利家境、
      verse: 21
    - text: 在猶太屬基督之諸會、尚未謀面、
      verse: 22
    - text: 第聞素窘逐我儕者、今宣昔所殘賊之道、遂因我而榮上帝焉、
      verse: 23
    - text: ''
      verse: 24
  - chapter: 2
    verses:
    - text: 越十四年、我與巴拿巴復上耶路撒冷、亦攜提多、
      verse: 1
    - text: 乃依啟示而往、且以我在異邦所宣福音告之、惟私陳於有令聞者、免我前後奔馳爲徒然也、
      verse: 2
    - text: 偕我之提多、希利尼人也、未嘗強之受割、
      verse: 3
    - text: 因有私引之僞兄弟潛入、窺我儕於基督耶穌所得之自由、欲僕我儕、
      verse: 4
    - text: 我未嘗一時服而讓之、爲使福音之眞、恆存爾中、
      verse: 5
    - text: 至於有名望者、無論何如人、與我無涉、蓋上帝不以貌視人、彼有名望者、無所增益於我、
      verse: 6
    - text: 反乎此、旣見主託我宣福音於未受割者、亦猶託彼得宣於已受割者、
      verse: 7
    - text: 蓋感彼得爲使徒於受割者、亦感我爲使徒於異邦、
      verse: 8
    - text: 且知賜我之恩、雅各磯法約翰、人所視爲柱石者、則施右手相交之禮、於我及巴拿巴、俾適異邦、而彼往受割者、
      verse: 9
    - text: 惟欲我儕顧念貧者、我亦殷勤爲是也、○
      verse: 10
    - text: 然磯法至安提阿、我面諍之、以其干咎也、
      verse: 11
    - text: 蓋有自雅各來者、未至時、彼與異邦人同食、及至、則退而自別、畏受割者也、
      verse: 12
    - text: 其餘之猶太人、亦相率爲僞、甚至巴拿巴亦受其誘、而效尤焉、
      verse: 13
    - text: 我見其行不端、不依福音之眞、遂於衆前語之曰、爾猶太人也、所行旣如異邦人、非如猶太人、胡爲強異邦人如猶太人乎、
      verse: 14
    - text: 夫我儕本猶太人、非異邦罪人、
      verse: 15
    - text: 旣知人之見義、非由行律、乃由信耶穌基督、則信乎耶穌基督、俾由信而見義、不由行律、蓋無人由行律而見義也、
      verse: 16
    - text: 我儕於基督而求見義、仍不免爲罪人、則基督豈爲罪之役乎、非也、
      verse: 17
    - text: 我若復建素所毀者、則自表爲干律者矣、
      verse: 18
    - text: 蓋我由律已死於律、致得生於上帝、
      verse: 19
    - text: 我已與基督同釘十架、而我尚生、非我也、基督生於我中也、今我生於形軀者、乃因信而生、卽信上帝子愛我而爲我捐己者也、
      verse: 20
    - text: 我不虛上帝之恩、蓋義若由律、則基督之死爲徒然矣、
      verse: 21
  - chapter: 3
    verses:
    - text: 愚哉加拉太人、誰蠱惑爾乎、耶穌基督之釘十架、已明著於爾目前矣、
      verse: 1
    - text: 我試問爾、爾受聖神、由行律乎、抑由聞而信乎、
      verse: 2
    - text: 爾若是之愚乎、爾始之以聖神、今乃成之以形軀乎、
      verse: 3
    - text: 爾徒受若許之苦乎、果徒然乎、
      verse: 4
    - text: 夫施爾以聖神、且行異能於爾中者、由行律乎、抑由聞而信乎、
      verse: 5
    - text: 如亞伯拉罕信上帝、遂視爲義以歸之、
      verse: 6
    - text: 爾宜知之、凡由乎信者、乃亞伯拉罕之裔也、
      verse: 7
    - text: 且經豫知、上帝將使異邦由信見義、遂豫宣福音於亞伯拉罕云、諸邦將緣爾獲福、
      verse: 8
    - text: 是由乎信者、得與有信之亞伯拉罕同獲福矣、
      verse: 9
    - text: 凡由行律者皆服詛、記有之、不恆於律之所載而悉行者見詛、
      verse: 10
    - text: 無人於上帝前、因律見義也、明矣、蓋義者將由信而生、
      verse: 11
    - text: 夫律非本乎信、惟行之者於斯而生也、
      verse: 12
    - text: 基督已贖我儕脫律之詛、以其爲我儕服詛、記有之、凡懸於木者見詛也、
      verse: 13
    - text: 致亞伯拉罕之福在基督耶穌者、臨及異邦、俾我儕由信而得所許之聖神、○
      verse: 14
    - text: 兄弟乎、我依常情而言、人之約旣定、則無得增減之、
      verse: 15
    - text: 夫所許者、乃指亞伯拉罕及其裔而言、不曰諸裔、如指多人、惟指一人、且曰爾裔、卽基督也、
      verse: 16
    - text: 我謂上帝豫立之約、非四百三十年後之律所能廢、使所許者爲虛、
      verse: 17
    - text: 若嗣業由律、則不復由許、但上帝曾以許賜之亞伯拉罕矣、
      verse: 18
    - text: 然則律何爲耶、乃爲罪而設、待受許之裔至、且由天使於中保之手而訂、
      verse: 19
    - text: 夫中保非一人之中保、惟上帝乃一也、
      verse: 20
    - text: 然則律與上帝之許相反乎、非也、若賜以能致生之律、則義誠由律矣、
      verse: 21
    - text: 但經囿萬有於罪中、俾所許由信耶穌基督而賜諸信者、○
      verse: 22
    - text: 然信未著之先、我儕拘守律下、且爲所囿、以俟信之將顯焉、
      verse: 23
    - text: 如是、律爲我儕之塾師、引就基督、俾由信而見義、
      verse: 24
    - text: 但信旣著、不復在塾師之下矣、
      verse: 25
    - text: 蓋爾曹由信、咸爲上帝子、卽賴基督耶穌也、
      verse: 26
    - text: 凡受洗歸基督者、已衣基督也、
      verse: 27
    - text: 無分猶太希利尼、爲奴自主、或男或女、蓋爾曹於基督耶穌中、皆爲一也、
      verse: 28
    - text: 若屬基督、則爲亞伯拉罕裔、依所許而爲嗣子矣、
      verse: 29
  - chapter: 4
    verses:
    - text: 我謂嗣子雖爲全業之主、童蒙時無異於僕、
      verse: 1
    - text: 服於保傅及家宰、待父所定之期、
      verse: 2
    - text: 我儕童蒙時、亦役於斯世之小學、
      verse: 3
    - text: 屆期、上帝遣其子、由女而生、在於律下、
      verse: 4
    - text: 以贖律下之人、使我儕得爲子之分、
      verse: 5
    - text: 旣爲子、上帝遣厥子之神、入我儕之心、呼曰、阿爸父也、
      verse: 6
    - text: 如是、爾不復爲僕、乃爲子也、旣爲子、則由上帝而爲嗣矣、○
      verse: 7
    - text: 昔爾不識上帝、役於本非神者、
      verse: 8
    - text: 今旣知之、更爲上帝所知、何反向劣弱空乏之小學、復欲爲之役乎、
      verse: 9
    - text: 爾乃守日月節年、
      verse: 10
    - text: 我爲爾懼、恐我爲爾徒勞矣、○
      verse: 11
    - text: 兄弟乎、我求爾如我、蓋我已如爾、爾未嘗枉我、
      verse: 12
    - text: 爾知我昔以形軀之弱、宣福音於爾、
      verse: 13
    - text: 且我形軀有所試爾、而爾不之嫌、不之棄、乃接我如上帝之使、如基督耶穌、
      verse: 14
    - text: 爾當時之禧慶安在、我爲爾證、若能爲之、卽抉目予我、亦所願也、
      verse: 15
    - text: 然則我以眞理告爾、反成仇乎、
      verse: 16
    - text: 夫彼爲爾熱衷、非善也、乃欲間爾、使爾爲彼熱衷、
      verse: 17
    - text: 凡於善事而熱衷、斯爲善、不獨我與爾同在時也、
      verse: 18
    - text: 小子乎、我復爲爾劬勞、待基督成形於爾衷、
      verse: 19
    - text: 今我欲偕爾而易我言、蓋我爲爾游移也、○
      verse: 20
    - text: 爾願服律者其告我、爾不聞律乎、
      verse: 21
    - text: 記有之、亞伯拉罕有二子、一婢出、一自由者出、
      verse: 22
    - text: 婢所出者、依形軀而生、自由所出者、乃由應許、
      verse: 23
    - text: 斯爲寓言、蓋二女乃二約、一出自西乃山、所生者爲僕、夏甲是也、
      verse: 24
    - text: 夫夏甲者、乃亞拉伯之西乃山、猶今之耶路撒冷也、蓋彼與其諸子爲僕、
      verse: 25
    - text: 惟在上之耶路撒冷乃自由、我衆之母也、
      verse: 26
    - text: 記有之、不姙不產者宜喜樂、未劬勞者宜歡呼、蓋煢獨者較有夫者、子更多也、
      verse: 27
    - text: 兄弟乎、我儕如以撒、因應許而爲子、
      verse: 28
    - text: 昔依形軀而生者、窘逐依聖神而生者、今亦如是、
      verse: 29
    - text: 然經云何、曰、逐婢及其子、蓋婢之子、不得與自由者之子共嗣業也、
      verse: 30
    - text: 兄弟乎、我儕非婢之子、乃自由者之子也、
      verse: 31
  - chapter: 5
    verses:
    - text: 基督旣釋我儕、而得自由、故宜堅立、勿再負爲僕之軛、
      verse: 1
    - text: 我保羅語爾、若受割、則基督於爾無益、
      verse: 2
    - text: 我復證之、凡受割者、宜行全律、
      verse: 3
    - text: 爾欲由律見義者、乃絕於基督、而隕於恩矣、
      verse: 4
    - text: 蓋我儕以神由信、而待所望之義、
      verse: 5
    - text: 於基督耶穌中、或割或否、皆無益、惟以愛而行之信有益、
      verse: 6
    - text: 昔爾所趨者善矣、誰阻爾不順眞理乎、
      verse: 7
    - text: 其所勸導、非出於召爾者、
      verse: 8
    - text: 少許之酵、發全團矣、
      verse: 9
    - text: 我緣主深信爾無異志、但擾爾者、不論何人、必服其鞫、
      verse: 10
    - text: 兄弟乎、若我尚宣割禮、何至猶見窘逐乎、若然、則十架之窒礙已泯矣、
      verse: 11
    - text: 彼亂爾者、何若自閹爲愈也、○
      verse: 12
    - text: 兄弟乎、爾蒙召得自由、然勿以自由爲形軀之機、惟以愛相供役、
      verse: 13
    - text: 蓋全律一言以蔽之、曰愛鄰如己、
      verse: 14
    - text: 若爾相吞噬、恐相淪亡、爾其愼之、○
      verse: 15
    - text: 我故謂爾當依聖神而行、則不縱形軀之慾、
      verse: 16
    - text: 蓋形軀之慾禦乎神、神禦形軀、二者相敵、俾爾不行其所欲行、
      verse: 17
    - text: 爾若爲神所導、則不在律下矣、
      verse: 18
    - text: 夫形軀之行、乃顯然者、卽淫亂、汚穢、邪侈、
      verse: 19
    - text: 拜像、巫術、結仇、爭鬬、忌恨、忿怒、釁隙、朋黨、異端、
      verse: 20
    - text: 媢嫉、沈湎、荒宴等類、今我告爾、如昔所言、凡行此者、必不得承上帝國也、
      verse: 21
    - text: 惟聖神之果、乃仁愛、喜樂、和平、恆忍、慈惠、良善、忠信、
      verse: 22
    - text: 温柔、節制、如此者、無律禁之、
      verse: 23
    - text: 且屬基督耶穌者、已以形軀及其情慾、釘於十架矣、○
      verse: 24
    - text: 我儕若依聖神而生、宜依聖神而行、
      verse: 25
    - text: 勿尚虛榮、相激相嫉、
      verse: 26
  - chapter: 6
    verses:
    - text: 兄弟乎、若人偶蹈愆尤、爾曹屬聖神者、宜以温柔之心規正之、且宜自顧、恐亦見試、
      verse: 1
    - text: 宜互相任勞、以盡基督之律、
      verse: 2
    - text: 無而爲有者、是自欺也、
      verse: 3
    - text: 宜各驗己行、則所誇者在己、不在他人、
      verse: 4
    - text: 蓋必各任己任也、○
      verse: 5
    - text: 學道者、宜以財物供教者、
      verse: 6
    - text: 勿受惑、上帝不受侮也、蓋所播者爲何、所穫者亦爲何、
      verse: 7
    - text: 播於形軀者、將由形軀而穫敗壞、播於聖神者、將由聖神而穫永生、
      verse: 8
    - text: 宜行善勿倦、若不頹憊、屆期將穫矣、
      verse: 9
    - text: 設或有機、則宜行善於衆、而於信者之家爲尤切、○
      verse: 10
    - text: 視我達爾之手書、字體何其大也、
      verse: 11
    - text: 凡欲以形軀矜飾者、強爾受割、特恐爲基督之十架受窘逐耳、
      verse: 12
    - text: 蓋彼受割者、己不守律、惟欲爾受割、致彼因爾形軀而誇、
      verse: 13
    - text: 然我無所誇、惟誇我主耶穌基督之十架耳、由是、世於我已釘十架、我於世亦然、
      verse: 14
    - text: 蓋受割與否、皆無足重、惟新造者而已、
      verse: 15
    - text: 凡依此準繩而行者、願平康矜恤臨之、曁上帝之以色列民焉、○
      verse: 16
    - text: 今而後人毋擾我、蓋我身佩耶穌之印記也、○
      verse: 17
    - text: 兄弟乎、願我主耶穌基督之恩在爾衷、阿們、
      verse: 18
  name: Galatians
- chapters:
  - chapter: 1
    verses:
    - text: 由上帝旨、爲基督耶穌使徒保羅、書達以弗所諸聖徒、及忠信於基督耶穌者、
      verse: 1
    - text: 願恩惠平康、由我父上帝、及主耶穌基督歸爾、○
      verse: 2
    - text: 祝頌上帝、我主耶穌基督之父、曾由基督、祝我以在天屬神之諸福、
      verse: 3
    - text: 卽如創世之先、由基督選我儕、俾在其前聖而無玷、
      verse: 4
    - text: 依厥善旨、以愛豫定我儕、由耶穌基督得爲其子、
      verse: 5
    - text: 致讚其恩之榮、卽於其愛子中樂賜我儕者、
      verse: 6
    - text: 我儕於彼因其血而得贖、卽罪之赦、依上帝洪恩也、
      verse: 7
    - text: 此恩、乃上帝以諸智諸識溢於我者、
      verse: 8
    - text: 示我以厥旨之奧祕、循其善意、乃於彼中所定者、
      verse: 9
    - text: 迨期滿時、在天在地之萬有、悉統一於基督、
      verse: 10
    - text: 我儕於彼亦得爲業、乃依己旨行萬事者所豫定、
      verse: 11
    - text: 致使其榮、因我儕先於基督有望者、得頌讚焉、
      verse: 12
    - text: 爾於彼旣聞眞道、卽救爾之福音、且信之、則受所許聖神之印、
      verse: 13
    - text: 此乃我儕嗣業之質、迨上帝之業見贖、其榮則得頌讚、
      verse: 14
    - text: 故我聞爾於主耶穌之信、向諸聖徒之愛、
      verse: 15
    - text: 則爲爾感謝不已、祈禱時常念及爾、
      verse: 16
    - text: 俾我主耶穌基督之上帝、有榮之父、賜爾明智與啟示之靈、以識上帝、
      verse: 17
    - text: 心目克明、俾知爾蒙其召所望何如、彼於諸聖徒之業、其榮之豐富何如、
      verse: 18
    - text: 且於我諸信者、其能之浩大何如、乃依其能力運行於基督中、卽自死起之之時、使坐其右於天、
      verse: 19
    - text: 且於我諸信者、其能之浩大何如、乃依其能力運行於基督中、卽自死起之之時、使坐其右於天、
      verse: 20
    - text: 超乎諸執政者、秉權者、有能者、宰治者、及凡有名者、不第今世、亦在來世、
      verse: 21
    - text: 且服萬有於其足下、使爲萬有之首於教會、
      verse: 22
    - text: 教會爲其體、乃充乎萬有者之所充也、
      verse: 23
  - chapter: 2
    verses:
    - text: 且爾曹素以罪愆而死、
      verse: 1
    - text: 從斯世之俗而行、服在空乘權之君、卽今運行於悖逆者之靈、
      verse: 2
    - text: 我儕亦嘗出入其中、徇形軀之情、行身心之欲、本爲服怒之輩、如他人然、
      verse: 3
    - text: 但上帝富有矜恤、以浩大之愛愛我、
      verse: 4
    - text: 於我儕因過而死時、偕基督而甦我、爾之得救、乃由恩耳、
      verse: 5
    - text: 且於基督耶穌、使我儕與之同起、亦同坐於天、
      verse: 6
    - text: 致由彼所施我儕之慈惠、彰其厚恩於後世焉、
      verse: 7
    - text: 蓋爾以恩得救、由信非由己、乃上帝所賜也、
      verse: 8
    - text: 非由乎行、免人自矜、
      verse: 9
    - text: 蓋我儕乃上帝之工、受造於基督耶穌中、致行善行、乃上帝所豫定、使我儕行之者也、○
      verse: 10
    - text: 故當記憶、爾昔以形軀爲異邦人、彼於形軀由人手所謂割者、謂爾爲無割者、
      verse: 11
    - text: 當時爾與基督相隔、與以色列民相異、外乎應許諸約、無有所望、在世無有上帝、
      verse: 12
    - text: 今則於基督耶穌、爾曹素爲遠者、以基督血而得近、
      verse: 13
    - text: 彼爲我儕之和、毀其間之藩籬、使二者爲一、
      verse: 14
    - text: 且於其形軀廢厥仇讐、卽誡命之律載於條例者、致於彼中、以二者造一新人而致和、
      verse: 15
    - text: 又以十架誅厥仇讐、聯二者爲一體、復和於上帝、
      verse: 16
    - text: 遂來宣和平於爾遠者及近者、
      verse: 17
    - text: 蓋我二者由彼、因一神而謁父、
      verse: 18
    - text: 如是、爾曹不復爲外人、爲客旅、乃與聖徒同籍、爲上帝之眷屬、
      verse: 19
    - text: 建於使徒先知之基、基督耶穌爲屋隅之首石、
      verse: 20
    - text: 諸宇於彼中結構、漸成主之聖殿、
      verse: 21
    - text: 爾曹亦共被建、爲上帝之居所、藉聖神而居焉、
      verse: 22
  - chapter: 3
    verses:
    - text: 緣此、我保羅因爾異邦人、爲基督耶穌之囚、
      verse: 1
    - text: 若爾聞上帝爲爾之故、賜我頒恩之職、
      verse: 2
    - text: 我由啟示得識奧祕、如前所畧書者、
      verse: 3
    - text: 爾曹讀之、可知我洞悉基督之奧祕、
      verse: 4
    - text: 先世未嘗示人、今則以神啟示聖徒及先知矣、
      verse: 5
    - text: 卽異邦人同爲嗣子、同其肢體、且由福音共與所許、在基督耶穌中者、
      verse: 6
    - text: 我爲福音之役、乃依上帝所賜之恩、此恩乃依其能之功用而賜我也、
      verse: 7
    - text: 我在聖徒中、乃微之又微者、尚蒙此恩、俾以基督莫測之富有、宣諸異邦、
      verse: 8
    - text: 令衆咸知此頒布之奧祕、卽歷世隱於創造萬有之上帝者、
      verse: 9
    - text: 致在天諸執政者、操權者、今由教會知上帝智備萬殊、
      verse: 10
    - text: 乃依其永旨、在我主基督耶穌中所定者、
      verse: 11
    - text: 於彼也、我儕由信而果敢、毅然而謁上帝、
      verse: 12
    - text: 故我求爾、勿以我爲爾受難而疲憊、斯乃爾榮、○
      verse: 13
    - text: 緣此、我屈膝於父前、
      verse: 14
    - text: 卽在天在地諸家、所由得名者、
      verse: 15
    - text: 求依其榮之富有、俾由厥神、以其能而剛健乃衷、
      verse: 16
    - text: 致基督因信而居爾心、使爾根基於愛、
      verse: 17
    - text: 得與諸聖徒克識其長闊高深、
      verse: 18
    - text: 且知基督莫測之愛、得乎上帝所充者而充焉、○
      verse: 19
    - text: 夫上帝能行者、越乎我儕所求所思、依其運行於我儕之能也、
      verse: 20
    - text: 願在教會、亦在基督耶穌、以榮歸之、永世靡曁、阿們、
      verse: 21
  - chapter: 4
    verses:
    - text: 故我爲主被囚者勸爾、所行宜稱乎所蒙之召、
      verse: 1
    - text: 悉以謙遜、温柔恆忍、以愛相恕、
      verse: 2
    - text: 以和平相維繫、務守聖神之合一、
      verse: 3
    - text: 體一、神一、如爾蒙召之望爲一、
      verse: 4
    - text: 主一、信一、洗一、
      verse: 5
    - text: 上帝一、爲衆人之父、超乎衆、貫乎衆、在衆中者也、
      verse: 6
    - text: 然我儕蒙恩、各依基督所賜之量、
      verse: 7
    - text: 故曰、其上升時、則俘所虜、而頒賚於人、
      verse: 8
    - text: 夫旣云上升、豈非曾降於地下乎、
      verse: 9
    - text: 降者卽高升於諸天、以充萬有者也、
      verse: 10
    - text: 其所賜者、有使徒、先知、宣道者、及牧師、教師、
      verse: 11
    - text: 爲欲成全聖徒、致役事之工、建基督之體、
      verse: 12
    - text: 以至我衆合一於信、及識上帝子、得爲成人、造乎基督充溢之量、
      verse: 13
    - text: 致不復爲童稚、蕩漾於諸教之風、受人詭譎欺惑之術、
      verse: 14
    - text: 惟須居愛崇實、萬事漸長於彼、彼乃元首、卽基督也、
      verse: 15
    - text: 由彼全體結構聯絡、百節相承、各依其功用而運動、俾之滋長、而自建於愛、○
      verse: 16
    - text: 故我言之、且緣主切言之、爾之所行、毋復志意虛妄、如異邦人然、
      verse: 17
    - text: 彼心思蒙昧、外乎上帝之生、因其無知而心頑也、
      verse: 18
    - text: 旣失其良、狥於邪侈、貪行諸汚、
      verse: 19
    - text: 爾學基督則不然、
      verse: 20
    - text: 爾果聞之、且依耶穌之眞、由之受教、
      verse: 21
    - text: 爾於夙習之行、宜脫舊人、卽以欺罔之慾、而自敗者、
      verse: 22
    - text: 心志亦宜更新、
      verse: 23
    - text: 且衣以新人、乃肖上帝、由眞理之聖與義而造者也、○
      verse: 24
    - text: 故當去誑、與人言皆以其誠、蓋我儕互相爲肢也、
      verse: 25
    - text: 怒勿干罪、勿銜怒至日落、
      verse: 26
    - text: 勿與魔以間、
      verse: 27
    - text: 竊者勿復竊、寧服勞、手作善工、得以濟乏、
      verse: 28
    - text: 穢言勿出口、惟於人之所需、以善言建之、致恩及聽者、
      verse: 29
    - text: 勿貽上帝之聖神憂、爾乃由之受印、以至贖日者、
      verse: 30
    - text: 凡荼毒、忿怒、怨恨、喧譁、訕謗、並諸暴很、宜悉去之、
      verse: 31
    - text: 彼此仁慈、矜恤、赦宥、如上帝由基督赦宥爾也、
      verse: 32
  - chapter: 5
    verses:
    - text: 故爾當效上帝、如愛子然、
      verse: 1
    - text: 又當以愛而行、如基督愛我儕、爲之舍己、爲供爲祭、獻於上帝、以爲馨香、
      verse: 2
    - text: 惟淫亂及汚穢貪婪、爾中言之亦不可、乃聖徒所宜也、
      verse: 3
    - text: 淫詞、浮言、戲謔、皆非所宜、寧祝謝耳、
      verse: 4
    - text: 蓋爾誠知淫者、汚者、及貪婪與拜像同者、皆不得嗣業於基督、曁上帝之國、
      verse: 5
    - text: 勿爲人之虛言所欺、緣此、上帝之怒、臨於悖逆之人、
      verse: 6
    - text: 故勿與之同羣、
      verse: 7
    - text: 爾素爲暗、今宗主而爲光、當如光明之人而行、
      verse: 8
    - text: 夫光明之實、卽在諸善與義與誠也、
      verse: 9
    - text: 宜審主之所悅、
      verse: 10
    - text: 毋與無實之暗行、寧責之、
      verse: 11
    - text: 蓋彼之隱行、言之辱矣、
      verse: 12
    - text: 凡事之受責者、以光而顯、蓋凡顯者光也、
      verse: 13
    - text: 故曰、寐者宜寤、自死而起、基督將照爾矣、○
      verse: 14
    - text: 愼顧爾行、勿若無智、乃若有智、
      verse: 15
    - text: 宜惜光陰、時日邪慝故也、
      verse: 16
    - text: 勿爲愚、務悉主旨、
      verse: 17
    - text: 勿酗酒而蕩檢、惟充以聖神、
      verse: 18
    - text: 以詩、以歌、以靈賦、互相酬答、口唱心和以向主、
      verse: 19
    - text: 凡事以我主耶穌基督之名、恆謝父上帝、
      verse: 20
    - text: 當寅畏基督、而相順服、○
      verse: 21
    - text: 婦當服夫、如服主然、
      verse: 22
    - text: 蓋夫爲婦首、如基督爲教會首、亦爲全體之救者、
      verse: 23
    - text: 教會服基督、婦凡事服夫、亦宜如是、
      verse: 24
    - text: 夫當愛婦、如基督愛教會、爲之舍己、
      verse: 25
    - text: 欲使之爲聖、由水之洗、以道潔之、
      verse: 26
    - text: 立之己前、爲有榮者、毫無瑕皺等疵、乃聖而無玷也、
      verse: 27
    - text: 如是、夫宜愛婦如己身、愛婦卽愛己也、
      verse: 28
    - text: 從未有自惡己身者、惟保養之、煦嫗之、如基督之於教會然、
      verse: 29
    - text: 蓋我儕爲其體之肢也、
      verse: 30
    - text: 是以人離父母、膠漆其妻、二者成爲一體、
      verse: 31
    - text: 此奧祕大矣、我言之、乃指基督與教會也、
      verse: 32
    - text: 然爾曹各宜愛婦如己、婦亦宜敬畏其夫、
      verse: 33
  - chapter: 6
    verses:
    - text: 子女當緣主順從父母、斯乃善也、
      verse: 1
    - text: 敬爾父母、此爲寓許之首誡、
      verse: 2
    - text: 俾爾暢遂、享壽於世、
      verse: 3
    - text: 父勿激子女之怒、惟依主之訓勉、而鞠育之、○
      verse: 4
    - text: 僕當畏懼戰慄、以忠心順爾形軀之主、如於基督然、
      verse: 5
    - text: 勿第以目前服役、若取悅於人者、惟如基督之僕、由心而行上帝之旨、
      verse: 6
    - text: 欣然服役、如於主、非於人、
      verse: 7
    - text: 蓋知或爲僕、或自主、必各依其所行之善、受報於主、
      verse: 8
    - text: 主之待僕、亦當如是、勿恐嚇之、蓋知彼與爾之主在天、不以貌視人也、○
      verse: 9
    - text: 此外、當賴主及其權能而剛健、
      verse: 10
    - text: 衣上帝全備鎧甲、克禦魔之詭譎、
      verse: 11
    - text: 蓋我儕所與戰者、非血氣之人、乃諸執政者、掌權者、及此暗世之君、並天際之惡靈、
      verse: 12
    - text: 當取上帝全備鎧甲、俾克守禦於艱難之日、迨諸事旣成而卓然、
      verse: 13
    - text: 故宜屹立、腰束以誠、胸護以義、
      verse: 14
    - text: 以和平福音爲所備之履、而著於足、
      verse: 15
    - text: 又取信以爲盾、能悉滅惡者之火箭、
      verse: 16
    - text: 且取救濟之冑、及聖神之劍、卽上帝道也、
      verse: 17
    - text: 以諸祈禱籲懇、感於聖神而恆求、於此儆醒不倦、爲諸聖徒祈、
      verse: 18
    - text: 亦爲我祈、使我於啟口時、毅然闡明福音之奧祕、
      verse: 19
    - text: 緣此、我爲縲絏中之使者、俾得侃侃而言、如所當言、○
      verse: 20
    - text: 我所愛之兄弟推基古、乃於主爲忠役者、彼將悉以我事告爾、
      verse: 21
    - text: 爲此我特遣之就爾、令爾知我景況、且慰爾心、○
      verse: 22
    - text: 願平康與愛與信、由父上帝、及主耶穌基督歸爾、
      verse: 23
    - text: 凡於我主耶穌基督、有不朽之愛者、願恩惠偕爾焉、
      verse: 24
  name: Ephesians
- chapters:
  - chapter: 1
    verses:
    - text: 耶穌基督之僕保羅提摩太、書達腓立比屬基督耶穌之諸聖徒、及諸監督執事、
      verse: 1
    - text: 願恩惠平康、由我父上帝、及主耶穌基督歸爾、○
      verse: 2
    - text: 我每懷念爾、則謝我上帝、
      verse: 3
    - text: 爲爾衆祈時、恆欣然而求、
      verse: 4
    - text: 緣爾自始迄今、共與福音、
      verse: 5
    - text: 我深信肇善工於爾曹者、必成之、以迄耶穌基督之日、
      verse: 6
    - text: 我如是念爾衆、宜也、蓋爾在我心、以爾於我縲絏中、及辯證福音之際、爾與我共與乎恩也、
      verse: 7
    - text: 我體耶穌基督之心、戀慕爾衆、上帝爲之證、
      verse: 8
    - text: 我所祈者、使爾之愛、於知識通達而愈充溢、
      verse: 9
    - text: 致能驗至善、純粹無疵、迄於基督之日、
      verse: 10
    - text: 由耶穌基督、充乎義之實、致榮與頌歸於上帝、○
      verse: 11
    - text: 兄弟乎、我欲爾知我所遭之事、適以廣福音之傳、
      verse: 12
    - text: 致我緣基督而受之縲絏、徧揚於御營、以及各方、
      verse: 13
    - text: 且使宗主之兄弟、多因我縲絏、益毅然宣上帝道而無懼、
      verse: 14
    - text: 夫宣基督、有出於媢嫉紛爭者、亦有出於善意者、
      verse: 15
    - text: 此則出於愛、知我之立、乃爲辯福音也、
      verse: 16
    - text: 彼則出於樹黨、非誠也、欲增我縲絏之苦耳、
      verse: 17
    - text: 然則何如乎、無論或僞或誠、基督是宣、我則樂之、且終樂之、
      verse: 18
    - text: 蓋我知此、由爾祈禱、及所賜耶穌基督之神、終必使我得救、
      verse: 19
    - text: 依我之企望、一無所愧、而毅然如常、今無論生死、惟使基督丕顯於我躬、
      verse: 20
    - text: 蓋我之生也、乃爲基督、死亦有益、
      verse: 21
    - text: 若生於形軀、成我功果、則不知當何擇也、
      verse: 22
    - text: 蓋我迫於二者之間、欲離而與基督偕在、是爲愈美、
      verse: 23
    - text: 但居於形軀、爲爾之故爲尤要、
      verse: 24
    - text: 旣深信此、則知我必仍存、且與爾衆同居、致爾進益而樂於道、
      verse: 25
    - text: 俾爾緣基督耶穌而誇者、因我而溢、以我復與爾同在也、
      verse: 26
    - text: 惟爾處世、須合乎基督之福音、使我或就爾、或離爾、得聞爾事、卽爾堅立於一心一志、爲福音之道而戰、
      verse: 27
    - text: 槪毋爲敵所驚、其表彰也、於彼則爲敗亡、於爾則爲救濟、乃由上帝也、
      verse: 28
    - text: 蓋因基督賜爾、不第信之、亦爲之受苦、
      verse: 29
    - text: 爾有戰爭、乃如昔所見於我、今所聞於我者也、
      verse: 30
  - chapter: 2
    verses:
    - text: 若於基督有何慰藉、於愛有何撫綏、於聖神有何感通、有何仁慈矜憫、
      verse: 1
    - text: 則宜同意同愛、心合志一、以充我樂、
      verse: 2
    - text: 槪勿樹黨、勿尚虛榮、惟自卑、視人愈於己、
      verse: 3
    - text: 勿各顧己事、亦宜顧人之事、
      verse: 4
    - text: 以基督耶穌之心爲心、
      verse: 5
    - text: 彼原有上帝之狀、不以匹上帝爲強取、
      verse: 6
    - text: 乃虛己取僕之狀、成人之形、
      verse: 7
    - text: 旣有人之式、又屈己、承順至死、甚而死於十架、
      verse: 8
    - text: 故上帝躋之至高、錫以超乎萬名之名、
      verse: 9
    - text: 使在天在地、及在地下者、聞耶穌之名、無膝不屈、
      verse: 10
    - text: 無口不稱耶穌基督爲主、以榮父上帝焉、○
      verse: 11
    - text: 愛友乎、爾素承順、不惟於我同在時、卽今暌違、益宜畏懼戰慄、以成爾之救濟、
      verse: 12
    - text: 蓋爾之志與行、皆上帝循其善意、施於爾衷也、
      verse: 13
    - text: 爾凡所行、毋私議、毋爭辯、
      verse: 14
    - text: 俾爾純粹無疵、爲上帝子、無瑕於邪逆之世、顯爲燭世之光、
      verse: 15
    - text: 彰明維生之道、俾我可誇於基督之日、以我所趨所勞、非徒然也、
      verse: 16
    - text: 若以爾信之祭祀與供奉、我被灌奠其上、我亦樂之、且與爾衆同樂、
      verse: 17
    - text: 爾亦當樂之、且與我同樂焉、○
      verse: 18
    - text: 我緣主耶穌、冀速遣提摩太就爾、俾知爾事、以慰我心、
      verse: 19
    - text: 蓋我無同心之人、誠慮爾事、
      verse: 20
    - text: 因衆皆惟己是謀、非耶穌基督之事也、
      verse: 21
    - text: 爾知提摩太之徵驗、卽與我共役於福音、猶子之於父、
      verse: 22
    - text: 故視我事如何、冀卽遣之、
      verse: 23
    - text: 且我賴主、冀亦速往、
      verse: 24
    - text: 但我意必遣以巴弗提就爾、彼乃我之兄弟、與我同勞同伍、爲爾之使、且供我所需者、
      verse: 25
    - text: 彼乃戀慕爾衆、因爾聞其病、則憂甚、
      verse: 26
    - text: 彼果病瀕死、上帝恤之、不惟於彼、亦於我也、免我憂而復憂、
      verse: 27
    - text: 是以遣之愈切、使爾復見之而喜、我憂亦少解、
      verse: 28
    - text: 爾宜緣主欣然納之、且尊重如是之人、
      verse: 29
    - text: 蓋彼因基督之工而瀕死、不恤其生、以補爾事我之不逮、
      verse: 30
  - chapter: 3
    verses:
    - text: 兄弟乎、我猶有言、宜緣主而樂、書此遺爾、我不憚煩、爾則安固、
      verse: 1
    - text: 務愼犬類、及行惡者、損割者、
      verse: 2
    - text: 蓋我儕以上帝之神而崇拜、於基督耶穌而誇詡、不恃乎形軀、是乃受割者也、
      verse: 3
    - text: 雖然、我亦有可恃於形軀者、若他人以形軀爲可恃、則我尤可恃矣、
      verse: 4
    - text: 我生八日而受割、屬以色列裔、便雅憫支、世爲希伯來人、依律則爲法利賽人、
      verse: 5
    - text: 依熱衷則窘逐教會、依律中之義、則無間然、
      verse: 6
    - text: 但昔於我爲益者、我緣基督以之爲損、
      verse: 7
    - text: 我誠以萬事爲損、因識我主基督耶穌爲更美、且爲彼已損失萬事、視爲糞土、致可得乎基督、而恆在其中、
      verse: 8
    - text: 非以自乎律者爲己之義、乃由信基督之義、卽以信而自乎上帝者、
      verse: 9
    - text: 俾知基督、與其復起之能、並與其苦、而效其死、
      verse: 10
    - text: 庶可造乎自死之復起、
      verse: 11
    - text: 非謂我旣得旣成矣、惟趨進、庶可獲基督耶穌所以獲我者也、
      verse: 12
    - text: 兄弟乎、我不以爲旣獲、惟專一、忘乎後而奮乎前、
      verse: 13
    - text: 趨向標準、致得上帝自上而召之賞、在基督耶穌中者、
      verse: 14
    - text: 故凡我中之完人、宜懷此志、若有異志、上帝亦將以此示爾、
      verse: 15
    - text: 惟我儕所已及者、宜依此而行焉、○
      verse: 16
    - text: 兄弟乎、爾宜效我、且視依我模楷而行者、
      verse: 17
    - text: 蓋我屢告爾、今又涕泣告爾、多有所行、與基督十架爲敵者也、
      verse: 18
    - text: 彼以口腹爲神、以己辱爲榮、以世情爲念、終必淪亡、
      verse: 19
    - text: 夫我儕之籍在天、由此我亦俟乎救者、卽主耶穌基督也、
      verse: 20
    - text: 彼將依其能服萬有歸己之功用、化我儕卑賤之體、如其榮耀之體焉、
      verse: 21
  - chapter: 4
    verses:
    - text: 是以我所愛所慕之兄弟、爲我之樂、爲我之冕、我所愛者乎、宜堅立於主、○
      verse: 1
    - text: 我勸友阿爹氏、循都基氏、宜宗主有同心、
      verse: 2
    - text: 又求我之眞侶、助此二婦、以其昔與我及革利免、並其餘之同勞、協力於福音、名錄於維生之書者、○
      verse: 3
    - text: 宜恆樂於主、我復言之、爾其樂哉、
      verse: 4
    - text: 爾之温良、宜表於衆、主伊邇矣、
      verse: 5
    - text: 槪勿憂慮、惟於萬事、以祈禱、籲懇、稱謝、陳述所求於上帝、
      verse: 6
    - text: 上帝之和平、超乎人意、將於基督耶穌中、守衞爾心爾志、○
      verse: 7
    - text: 兄弟乎、我猶有言、凡眞實、端重、公義、清潔、可愛者、可稱者、或有何德何譽、爾宜念之、
      verse: 8
    - text: 爾所學所受、所聞所見於我者、皆宜行之、則平康之上帝必偕爾焉、○
      verse: 9
    - text: 我於主樂甚、因爾念我之心復萌、爾素有志於此、但乏機耳、
      verse: 10
    - text: 我言此、非因缺乏之故、蓋我已學、隨遇而安、
      verse: 11
    - text: 我知所以處貧賤、亦知所以處富厚、隨在隨事、或飽或飢、或豐或歉、我悉諳練之矣、
      verse: 12
    - text: 我賴增我力者、事事克爲、
      verse: 13
    - text: 雖然、爾與我患難、善矣、
      verse: 14
    - text: 腓立比人乎、爾亦知於福音之始、我去馬其頓時、授受之事、他會無與、惟爾而已、
      verse: 15
    - text: 蓋我在帖撒羅尼迦時、爾遣人供我所需、一而再矣、
      verse: 16
    - text: 我非求贈、乃求結實繁多、以益於爾、
      verse: 17
    - text: 我有諸物、充溢矣、饒足矣、蓋由以巴弗提受爾來物、爲馨香可納之祭、乃上帝所悅者、
      verse: 18
    - text: 我上帝將充裕爾之所需、依其榮之富有、在基督耶穌中者、
      verse: 19
    - text: 願榮歸於我父上帝、爰及世世、阿們、○
      verse: 20
    - text: 問安於屬基督耶穌之衆聖徒、偕我之諸兄弟問爾安、
      verse: 21
    - text: 衆聖徒問爾安、該撒之家屬、尤爲致意、○
      verse: 22
    - text: 願我主耶穌基督之恩在爾衷焉、
      verse: 23
  name: Philippians
- chapters:
  - chapter: 1
    verses:
    - text: 由上帝旨、爲耶穌基督使徒保羅、與兄弟提摩太、
      verse: 1
    - text: 書達歌羅西衆聖徒之忠誠兄弟、在基督中者、願恩惠平康、由我父上帝歸爾、○
      verse: 2
    - text: 我儕恆爲爾祈禱、謝上帝我主耶穌基督之父、
      verse: 3
    - text: 蓋聞爾於基督耶穌之信、及向諸聖徒之愛、
      verse: 4
    - text: 因爾有望存之於天、卽爾昔於福音之眞道所聞者、
      verse: 5
    - text: 此已及爾、亦猶徧及天下、結實而增益、與在爾中無異、自爾聞之之日、而誠知上帝恩也、
      verse: 6
    - text: 如爾學於我所愛之同僕以巴弗、彼緣我儕爲基督忠役、
      verse: 7
    - text: 且以爾由聖神之愛告我、○
      verse: 8
    - text: 故我儕自聞之之日、爲爾祈禱不已、俾爾充諸靈智靈識、洞悉其旨、
      verse: 9
    - text: 致所行合乎主、盡悅其意、於諸善工結實、於識上帝增益、
      verse: 10
    - text: 又依其有榮之權力、以諸能益爾能、俾於諸事、久耐、恆忍、喜樂、
      verse: 11
    - text: 且謝天父、使我儕堪與諸聖徒、同得光明之業、
      verse: 12
    - text: 彼已拯我脫夫幽暗之權、遷於愛子之國、
      verse: 13
    - text: 我儕由之得贖、卽罪得赦也、
      verse: 14
    - text: 彼乃莫能見之上帝像、爲凡受造者之首生、
      verse: 15
    - text: 蓋萬有本之而造、在天在地、有形無形、或位或權、或執政者、或有能者、皆由之而造、且歸之焉、
      verse: 16
    - text: 彼先萬有、萬有本之而立、
      verse: 17
    - text: 教會乃身、彼爲首、爲元始、自死而首生、致爲萬事倡、
      verse: 18
    - text: 蓋父喜以諸豐盛寓於其中、
      verse: 19
    - text: 且由之使萬有復和於己、乃以其十架之血而致和、在地在天者皆然、
      verse: 20
    - text: 夫爾素以惡行、爲異爲敵於心、
      verse: 21
    - text: 今因其身之死、致爾復和、維聖、無疵、無咎、薦於其前、
      verse: 22
    - text: 惟在爾恆於信、植基而固之、不移乎爾所聞福音之望、卽宣於天下萬人、我保羅爲其役者也、○
      verse: 23
    - text: 今我緣爾受苦則喜、且爲基督之身卽教會、以我身補基督患難之不足耳、
      verse: 24
    - text: 我已立爲教會之役、乃依上帝爲爾所授之職、徧宣其道、
      verse: 25
    - text: 卽歷世歷代所隱之奧祕、而今顯於聖徒者、
      verse: 26
    - text: 上帝樂以此奧祕之榮之富、示之異邦、卽基督在爾衷、爲有榮之望也、
      verse: 27
    - text: 我儕宣之、以諸智勸人訓人、俾得薦之、完全於基督中、
      verse: 28
    - text: 我亦爲此勤勞、依上帝之功用而盡力、乃以其大能行於我衷者焉、
      verse: 29
  - chapter: 2
    verses:
    - text: 蓋我欲爾知、我爲爾與在老底嘉之人、及凡未覿我面者、如何盡力、
      verse: 1
    - text: 俾其心受慰、以愛相聯、穎悟充實而致富有、克知上帝之奧祕、卽基督也、
      verse: 2
    - text: 凡智慧知識之寶藏、皆韞於彼、
      verse: 3
    - text: 我言此、免人以巧言誘爾、
      verse: 4
    - text: 蓋我身雖暌違、心則偕爾、喜見爾篤信基督、秩然有序也、○
      verse: 5
    - text: 爾旣承受主基督耶穌、亦宜由之而行、
      verse: 6
    - text: 且於彼也、深根而建造、堅立於信、如爾昔所受之教、而溢於祝謝焉、○
      verse: 7
    - text: 愼之哉、勿爲人之理學虛誣所虜、卽依人之遺傳、世之小學、不依基督也、
      verse: 8
    - text: 蓋上帝性體之充盛、悉寓其身、
      verse: 9
    - text: 彼爲諸政諸權之首、爾曹亦由之而得充盛、
      verse: 10
    - text: 且於彼受割、非以手所行者、乃由基督之割、而革情欲之身、○
      verse: 11
    - text: 蓋以洗禮與之同葬、亦與之同起、由於信上帝之功用、卽自死而起之者也、
      verse: 12
    - text: 爾曹素以愆尤、與未割之情欲而死、上帝亦使爾曹與彼同甦、悉赦爾之愆尤、
      verse: 13
    - text: 塗抹繩我之券、卽所載諸儀文以敵我者也、於焉除之、釘之十架、
      verse: 14
    - text: 且虜諸政諸權、明徇於衆、而奏凱焉、○
      verse: 15
    - text: 是以勿因飲食、節期、月朔、安息日、被人擬議、
      verse: 16
    - text: 此皆後事之影、其形乃屬基督、
      verse: 17
    - text: 勿容人以故作謙卑、崇拜天使、奪爾之賞、彼拘於己見、徇其情欲而自矜、
      verse: 18
    - text: 不固持元首、夫元首、乃全體所由、以節以維、而得資助聯絡、以上帝之長而長也、○
      verse: 19
    - text: 爾曹旣與基督同死、以絕世之小學、胡爲從乎世、服於儀文乎、
      verse: 20
    - text: 如謂勿執、勿嘗、勿捫、
      verse: 21
    - text: 是皆依人所命所教、用之必敗、
      verse: 22
    - text: 似有智慧之名、實以私意崇拜、故作謙卑、刻苦其身、究無所益、以克形軀之饜也、
      verse: 23
  - chapter: 3
    verses:
    - text: 爾曹旣與基督同起、宜求上焉者、卽基督所在、坐上帝右、
      verse: 1
    - text: 故所志者、宜在上、勿在下、
      verse: 2
    - text: 蓋爾已死、爾之生與基督共藏於上帝、
      verse: 3
    - text: 基督爲我之生、及其顯著、爾亦將共顯於榮中、○
      verse: 4
    - text: 故當滅爾在地之肢體、卽淫亂、汚穢、邪情、惡慾、及貪婪、夫貪婪與拜像一也、
      verse: 5
    - text: 緣此、上帝之怒、臨諸悖逆之人、
      verse: 6
    - text: 爾曹昔生於斯、亦嘗出入其間、
      verse: 7
    - text: 今宜去一切忿怒、暴戾、很毒、謗讟、穢言、
      verse: 8
    - text: 彼此勿誑、以爾已脫舊人與其行、
      verse: 9
    - text: 而衣新人、乃日新以致知、依造之者之像、
      verse: 10
    - text: 在彼無分希利尼、猶太、割與不割、夷人、狄人、爲奴、自主、惟基督爲萬有於萬有之中也、○
      verse: 11
    - text: 爾乃上帝所選、聖而見愛者、故宜存矜憫之心、仁慈、謙遜、温柔、恆忍、
      verse: 12
    - text: 儻彼此有釁、則宜相容、相恕、如主恕爾然、
      verse: 13
    - text: 此外尚以仁愛、乃完全之維繫也、
      verse: 14
    - text: 俾基督之和、主於爾心、爾爲此蒙召爲一體、亦宜感謝、
      verse: 15
    - text: 當以基督之道充實爾衷、智慧俱備、以詩、以歌、以靈賦、相教相戒、中心感恩、以頌上帝、
      verse: 16
    - text: 凡所言所行、悉宜以主耶穌名爲之、且由之謝父上帝焉、○
      verse: 17
    - text: 婦宜服夫、是乃宗主所宜也、
      verse: 18
    - text: 夫宜愛婦、勿苛遇之、
      verse: 19
    - text: 子女宜凡事順爾父母、是乃宗主見悅者也、
      verse: 20
    - text: 父勿激子女、恐其氣餒、
      verse: 21
    - text: 僕宜凡事順爾形軀之主、非以目前之服役、如取悅於人者、惟專誠畏主焉、
      verse: 22
    - text: 凡所爲者、皆宜由心而行、如向主、非向人、
      verse: 23
    - text: 蓋知嗣業之賞、由主而得、爾所事者、主基督也、
      verse: 24
    - text: 夫行非義者、必反受非義、而無所偏視也、
      verse: 25
  - chapter: 4
    verses:
    - text: 主宜以公平待僕、知在天爾亦有主也、○
      verse: 1
    - text: 祈禱惟恆、於此儆醒而感謝、
      verse: 2
    - text: 且爲我儕祈禱、俾上帝闢道之門、得言基督之奧祕、我爲此而受縲絏也、
      verse: 3
    - text: 令我闡發之、如所當言、
      verse: 4
    - text: 爾於外人、當以智而行、光陰是惜、
      verse: 5
    - text: 言惟温和、如調以鹽、則知所以應對人矣、○
      verse: 6
    - text: 凡我之事、推基古將告爾、彼乃可愛之兄弟、於主爲忠信之役、與我同爲僕者、
      verse: 7
    - text: 緣此、我遣之就爾、俾知我事、且慰爾心、
      verse: 8
    - text: 並偕阿尼西母、彼乃忠信可愛之兄弟、爾之同儕也、二人將以斯地之事、悉告於爾、○
      verse: 9
    - text: 我同囚之亞里達古、及巴拿巴之甥馬可、俱問爾安、論此馬可、爾已受命、彼若就爾、當接納之、
      verse: 10
    - text: 並有耶數、又名猶士都者、亦問爾安、是皆受割者、惟此三人爲上帝國與我同勞、而慰我心焉、
      verse: 11
    - text: 爾之同儕、基督耶穌之僕以巴弗、問爾安、彼恆爲爾竭力祈禱、使爾樹立成全、得悉上帝之旨、
      verse: 12
    - text: 彼爲爾曹、及在老底嘉希拉波立之衆、厥勞甚多、我可爲之證也、
      verse: 13
    - text: 可愛之醫士路加、及底馬問爾安、
      verse: 14
    - text: 爾宜問在老底嘉諸兄弟、與寧法及其家中之會安、
      verse: 15
    - text: 此書旣讀於爾中、亦令讀於老底嘉之會、而爾亦讀來自老底嘉之書、
      verse: 16
    - text: 寄語亞基布、愼其所受於主之職而盡之、○
      verse: 17
    - text: 我保羅手書問爾安、宜念我之縲絏、願恩惠偕爾焉、
      verse: 18
  name: Colossians
- chapters:
  - chapter: 1
    verses:
    - text: 保羅、西拉、提摩太、書達帖撒羅尼迦之會、在父上帝及主耶穌基督中者、願恩惠平康歸爾、○
      verse: 1
    - text: 我儕爲爾衆恆謝上帝、祈禱間念及爾、
      verse: 2
    - text: 於我父上帝前、恆念爾之以信而行、以愛而勞、以望我主耶穌基督而忍、
      verse: 3
    - text: 上帝所愛之兄弟、我知爾蒙選矣、
      verse: 4
    - text: 因我之福音達爾、不第以言、乃以能、以聖神、且以充實之信、爾亦知我儕在爾中爲爾爲何如人、
      verse: 5
    - text: 且爾效我儕、亦效主、於多難中、以聖神之樂而受道、
      verse: 6
    - text: 致爲在馬其頓亞該亞諸信者之模楷、
      verse: 7
    - text: 蓋主之道、自爾聲聞於外、不第於馬其頓亞該亞、且爾於上帝之信、隨在播揚、我儕無庸有言、
      verse: 8
    - text: 蓋彼自言、我如何入於爾中、爾如何棄像而歸上帝、以事生且眞之上帝、
      verse: 9
    - text: 俟其子自天降臨、卽其自死起之耶穌、拯我儕脫將來之震怒者也、
      verse: 10
  - chapter: 2
    verses:
    - text: 兄弟乎、爾知我儕昔入爾中、非徒然也、
      verse: 1
    - text: 我儕於腓立比受苦受辱、乃爾所知、然賴我上帝、在窘迫中與爾侃侃言上帝之福音、
      verse: 2
    - text: 蓋我之勸誨、非出於謬、非出於汚、非以詭譎、
      verse: 3
    - text: 惟上帝旣鑒我、福音是託、遂如是而言、非悅乎人、乃悅乎鑒我心之上帝也、
      verse: 4
    - text: 我儕從無諂諛、乃爾所知、亦未掩飾貪婪、上帝爲之證、
      verse: 5
    - text: 雖爲基督使徒、可令人崇敬、然未求榮於爾、亦未求榮於人、
      verse: 6
    - text: 惟温柔於爾中、猶乳媼煦嫗其子、
      verse: 7
    - text: 我儕旣如是戀慕爾、願予爾者、不第上帝之福音、亦己之生命、因爾爲我所深愛也、
      verse: 8
    - text: 兄弟乎、爾念我勞苦、晝夜操作、免累爾中一人、以宣上帝福音於爾、
      verse: 9
    - text: 我儕向爾信者所行、如何以聖以義、無疵可摘、爾與上帝證之、
      verse: 10
    - text: 爾亦知我儕如何視爾各人、勸勉、安慰、指證、猶父之於子、
      verse: 11
    - text: 致爾行合乎上帝、卽召爾入其國、而與其榮者也、○
      verse: 12
    - text: 是以我謝上帝不輟、因爾由我聞上帝道而納之、非如人道、乃上帝道、是誠上帝道運行於爾信者之中也、
      verse: 13
    - text: 兄弟乎、爾嘗效猶太屬基督耶穌之上帝會、以爾受苦於同族、猶彼於猶太人也、
      verse: 14
    - text: 猶太人殺主耶穌及諸先知、又窘逐我儕、不悅於上帝、且敵衆人、
      verse: 15
    - text: 禁我儕語於異邦人、使之得救、常盈厥罪、而震怒臨之、至乎其極矣、○
      verse: 16
    - text: 兄弟乎、我儕暫違爾、乃以面、非以心、殷勤益切、甚願見爾、
      verse: 17
    - text: 故我保羅一再欲就爾、而撒但阻我、
      verse: 18
    - text: 夫我儕所望所樂、及所誇之冕爲何、非爾於我主耶穌降臨時、得在其前乎、
      verse: 19
    - text: 蓋爾乃我之榮、我之樂也、
      verse: 20
  - chapter: 3
    verses:
    - text: 故我不能復忍、願獨留於雅典、
      verse: 1
    - text: 遣我兄弟提摩太、於基督福音爲上帝役者、以堅爾曹、爲爾之信而慰爾、
      verse: 2
    - text: 免有人爲諸苦所搖、蓋爾自知分定於此也、
      verse: 3
    - text: 我偕爾時、豫告我儕將受難、後果如是、爾所知也、
      verse: 4
    - text: 緣此、我不能復忍、遣人欲知爾信、恐爲試者所惑、而我徒勞、
      verse: 5
    - text: 今提摩太自爾返、報我嘉音、言爾之信與愛、且常緬懷我、切願見我、如我於爾然、
      verse: 6
    - text: 兄弟乎、故我於諸顚沛患難中、因爾之信而受慰、
      verse: 7
    - text: 爾若堅立主中、我則生矣、
      verse: 8
    - text: 我在上帝前、爲爾所樂之樂、將何以答謝上帝乎、
      verse: 9
    - text: 晝夜切求、願見爾面、以補爾信之不逮、○
      verse: 10
    - text: 願我父上帝、與我主耶穌、導我以坦途就爾、
      verse: 11
    - text: 又願主俾爾之相愛、益而充之、且及於衆、如我於爾然、
      verse: 12
    - text: 致堅爾心、聖而無間、在我父上帝前、於我主耶穌偕其諸聖者而臨之時焉、
      verse: 13
  - chapter: 4
    verses:
    - text: 兄弟乎、我猶有言、因主耶穌、求爾勸爾、依爾素受於我者、當如何而行、悅乎上帝、旣行之、則宜增益之、
      verse: 1
    - text: 爾知我由主耶穌以何誡授爾、
      verse: 2
    - text: 夫爾成聖戒淫、乃上帝之旨、
      verse: 3
    - text: 欲爾各知以聖以尊、自安其室、
      verse: 4
    - text: 毋縱慾、猶不識上帝之異邦人、
      verse: 5
    - text: 勿踰閑、欺乃兄弟、凡如此者、主必報之、如我昔所告爾而證之也、
      verse: 6
    - text: 蓋上帝召我、非致汚、乃成聖、
      verse: 7
    - text: 故拒之者非拒人、乃拒賜聖神之上帝也、○
      verse: 8
    - text: 至於愛兄弟、無庸書以示爾、因爾自受教於上帝、而相愛矣、
      verse: 9
    - text: 且行於徧馬其頓之兄弟、但我勸爾、宜增益之、
      verse: 10
    - text: 又當恬靜是務、己事是圖、手自操作、一如我命、
      verse: 11
    - text: 俾正爾行以向外人、致無匱乏、○
      verse: 12
    - text: 兄弟乎、至於已寢者、我不欲爾不知、免爾憂傷、如無望者然、
      verse: 13
    - text: 若信耶穌死而復起、則宗耶穌而寢者、上帝亦將引與俱來、
      verse: 14
    - text: 我以主言告爾、迨主臨時、我儕之生存者、不先乎已寢者、
      verse: 15
    - text: 蓋主將以大呼、與天使長之聲、及上帝之角、自天而降、則宗基督而死者必先起、
      verse: 16
    - text: 厥後我儕之生存者、將偕彼衆見攝於雲際、迎主於天空、遂與主永偕矣、
      verse: 17
    - text: 故爾宜以此言相慰也、
      verse: 18
  - chapter: 5
    verses:
    - text: 兄弟乎、論及時期、無庸書以示爾、
      verse: 1
    - text: 蓋爾詳知、主之日至、如夜間之盜、
      verse: 2
    - text: 人方謂平康穩固、滅亡突及之、如產難之及於姙婦、而莫能避也、
      verse: 3
    - text: 兄弟乎、爾非在暗中、致是日如盜襲爾、
      verse: 4
    - text: 爾皆爲屬光之人、屬晝之人、我儕不由於夜、或於暗也、
      verse: 5
    - text: 勿如衆寢、宜儆醒節制、
      verse: 6
    - text: 蓋寢者寢於夜、醉者醉於夜、
      verse: 7
    - text: 但我儕旣屬晝、則宜節制、以信與愛爲胸鏡、以得救之望爲兜鍪、
      verse: 8
    - text: 上帝豫定我儕、非致於怒、乃由我主耶穌基督而得救、
      verse: 9
    - text: 彼爲我死、使我或寤或寢、偕彼而生、
      verse: 10
    - text: 故宜彼此勸慰、互相建立、如爾所行、○
      verse: 11
    - text: 兄弟乎、我求爾、凡在爾中勤勞、且爲主治爾警爾者、爾其識之、
      verse: 12
    - text: 因其所爲、深愛而極重之、亦當彼此和輯、
      verse: 13
    - text: 我勸兄弟、妄者警之、怯者勵之、弱者扶之、寬以待衆、
      verse: 14
    - text: 愼勿以惡報惡、惟彼此恆趨於善、且及於衆、
      verse: 15
    - text: 喜樂靡曁、
      verse: 16
    - text: 祈禱不輟、
      verse: 17
    - text: 凡事感謝、此乃上帝之旨、由基督耶穌及於爾者也、
      verse: 18
    - text: 毋熄聖神、
      verse: 19
    - text: 毋藐豫言、
      verse: 20
    - text: 考驗諸事、惟善是執、
      verse: 21
    - text: 諸惡是戒、○
      verse: 22
    - text: 願平康之上帝、使爾純聖、保全爾靈與心與身、於我主耶穌基督降臨之日、悉無可責、
      verse: 23
    - text: 召爾者乃誠、必踐其言、○
      verse: 24
    - text: 兄弟乎、爲我儕祈禱、○
      verse: 25
    - text: 宜接吻惟聖、問諸兄弟安、
      verse: 26
    - text: 我因主命爾、讀此書於諸兄弟、○
      verse: 27
    - text: 願我主耶穌基督之恩偕爾曹、
      verse: 28
  name: I Thessalonians
- chapters:
  - chapter: 1
    verses:
    - text: 保羅、西拉、提摩太、書達帖撒羅尼迦之會、在我父上帝及主耶穌基督中者、
      verse: 1
    - text: 願恩惠平康、由父上帝、及主耶穌基督歸爾、○
      verse: 2
    - text: 兄弟乎、我爲爾恆謝上帝、宜也、因爾之信彌長、彼此之愛益增、
      verse: 3
    - text: 致我儕於上帝諸會、以爾爲誇、緣爾在窘逐苦難中之忍與信也、
      verse: 4
    - text: 此乃上帝義鞫之表、視爾宜乎其國、卽爾爲之受苦者、
      verse: 5
    - text: 蓋以苦報夫苦爾者、以偕我之安報爾受苦者、乃上帝之義也、
      verse: 6
    - text: 迨主耶穌偕其有能之天使、於火燄中自天顯見、報夫不識上帝、不順我主耶穌之福音者、
      verse: 7
    - text: 迨主耶穌偕其有能之天使、於火燄中自天顯見、報夫不識上帝、不順我主耶穌之福音者、
      verse: 8
    - text: 彼將受刑、永滅於主、及其大能之榮前、
      verse: 9
    - text: 在主降臨之日、於諸聖者而得榮、於諸信者而見異、蓋我儕所證於爾者、爾已信之、
      verse: 10
    - text: 故我恆爲爾祈禱、俾我上帝視爾克稱其召、以能成爾由善諸願、由信諸工、
      verse: 11
    - text: 致我主耶穌之名、於爾得榮、而爾於彼亦然、乃依我上帝及主耶穌基督之恩也、
      verse: 12
  - chapter: 2
    verses:
    - text: 兄弟乎、論及我主耶穌基督之臨、我儕會集其前、
      verse: 1
    - text: 我求爾曹、勿輒動心驚怖、或以靈、或以言、或似由我之書、以爲主之日已至、
      verse: 2
    - text: 槪勿爲人所誘、其先必有乖離之事、及罪惡之人、卽淪亡之子顯著也、
      verse: 3
    - text: 此乃悖逆自尊、以抗乎凡稱爲上帝、及受崇拜者、甚至坐於上帝殿、自命爲上帝、
      verse: 4
    - text: 我偕爾時、曾以此告爾、爾不憶乎、
      verse: 5
    - text: 爾知今有阻之者、致彼屆期而顯、
      verse: 6
    - text: 蓋不法之隱慝已萌、惟今有阻之者、迨彼見移時、
      verse: 7
    - text: 不法者將顯、主耶穌以其口之氣誅之、以其臨之顯滅之、
      verse: 8
    - text: 彼之來、乃依撒但之工作、行諸異能異兆、及諸僞蹟、
      verse: 9
    - text: 又以非義之諸詭譎、加於淪亡者、因其不納眞理之愛、致得救也、
      verse: 10
    - text: 故上帝施以乖謬、致信誑言、
      verse: 11
    - text: 俾凡不信眞理、而悅不義者服鞫、○
      verse: 12
    - text: 主所愛之兄弟、我當爲爾恆謝上帝、以其自始選爾得救、聖之以神、眞理是信也、
      verse: 13
    - text: 緣此、上帝曾以我儕之福音召爾、俾得我主耶穌基督之榮、
      verse: 14
    - text: 故兄弟宜堅立、我所授之遺傳、或於言、或於書、宜持守之、○
      verse: 15
    - text: 願我主耶穌基督、與我父上帝、卽愛我儕、而以恩賜我永慰善望者、
      verse: 16
    - text: 慰爾之心、而堅爾於諸善言善行焉、
      verse: 17
  - chapter: 3
    verses:
    - text: 兄弟乎、我猶有言、宜爲我儕祈禱、俾主道迅行而受榮、如於爾中、
      verse: 1
    - text: 亦使我儕脫於無理行惡之人、蓋人非皆有信者也、
      verse: 2
    - text: 惟主誠信、將堅定爾、衞爾脫於惡者、
      verse: 3
    - text: 我儕賴主深信、所命爾者、爾今行之、終必行之、
      verse: 4
    - text: 願主導爾之心、進於上帝之愛、及基督之忍焉、○
      verse: 5
    - text: 兄弟乎、我以我主耶穌基督之名命爾、凡兄弟妄行、不依所受我儕之傳者、則遠之、
      verse: 6
    - text: 爾自知當如何效我、蓋我未嘗妄行於爾中、
      verse: 7
    - text: 亦未嘗素餐於人、乃以勞以苦、晝夜操作、免累爾中一人、
      verse: 8
    - text: 非我無權、第自爲模楷、俾爾效我、
      verse: 9
    - text: 昔偕爾時、卽以此命爾云、不願操作者、則勿食、
      verse: 10
    - text: 我聞爾中有妄行者、無所操作、專務外事、
      verse: 11
    - text: 如此者、我緣我主耶穌基督、命之勸之、宜恬靜操作、自食其力、
      verse: 12
    - text: 兄弟乎、宜行善無怠、
      verse: 13
    - text: 若有不從我此書之言者、則誌之、勿與交、使自愧、
      verse: 14
    - text: 然勿視之若仇、惟警之如兄弟、○
      verse: 15
    - text: 願平康之主、隨時隨事賜爾以平康、願主偕爾衆、○
      verse: 16
    - text: 我保羅手書問爾安、諸書皆以此爲記、
      verse: 17
    - text: 願我主耶穌基督之恩偕爾衆、
      verse: 18
  name: II Thessalonians
- chapters:
  - chapter: 1
    verses:
    - text: 依救我之上帝、及我所望基督耶穌之命、爲耶穌基督使徒保羅、
      verse: 1
    - text: 書達提摩太、因信爲我眞子者、願恩惠矜恤平康、由父上帝、及我主基督耶穌歸爾、○
      verse: 2
    - text: 昔我往馬其頓時、勸爾居以弗所、警戒數人、勿傳異教、
      verse: 3
    - text: 勿聽虛誕之詞、及無窮譜系、此第滋生辯論、非因信而爲上帝之役事、
      verse: 4
    - text: 夫警戒之大旨乃愛、由於清潔之心、懿美之良、無僞之信、
      verse: 5
    - text: 乃有失此而向虛誕、
      verse: 6
    - text: 欲爲律師而不明其所言、並所論定者、
      verse: 7
    - text: 我知律善、惟人善用之、
      verse: 8
    - text: 蓋知律之設、非爲義者、乃爲不法、妄行、不虔、干罪、不潔、妄誕、弒父、弒母、殺人、
      verse: 9
    - text: 淫亂、比頑童、拐人口、誑言、背誓、及一切違逆正教者、
      verse: 10
    - text: 乃依可頌之上帝、託我有榮之福音、○
      verse: 11
    - text: 感謝以能賜我者、我主基督耶穌是也、彼視我爲忠、任我以職、
      verse: 12
    - text: 昔我爲謗讟窘逐狎侮者、但我所行、乃由不知不信、故蒙矜恤、
      verse: 13
    - text: 且我主之恩充溢、兼以信與愛、在基督耶穌中者、
      verse: 14
    - text: 基督耶穌臨世以救罪人、誠哉是言、宜盡納之、其中我爲元惡、
      verse: 15
    - text: 然我蒙矜恤、俾耶穌基督於我爲首者、彰厥恆忍、爲後信而得永生者之模範、
      verse: 16
    - text: 願尊榮歸於永世、無敝無形之王、唯一之上帝、爰及世世、阿們、○
      verse: 17
    - text: 我子提摩太乎、我依昔指爾之豫言、以此警戒託爾、致爾以之而戰善戰、
      verse: 18
    - text: 守乎信與懿美之良、蓋有棄此者、論及其信、則如舟之破壞然、
      verse: 19
    - text: 其中有許米乃、亞力山大、我曾付之撒但、俾受譴責、勿復謗讟、
      verse: 20
  - chapter: 2
    verses:
    - text: 我所首勸爾者、爾當爲衆呼籲、祈禱、懇求、祝謝、
      verse: 1
    - text: 並爲諸王及一切在位者、俾我儕敬虔莊重、和平安靜、以度光陰、
      verse: 2
    - text: 斯爲美、且見納於救我之上帝前、
      verse: 3
    - text: 彼欲萬人得救、洞悉眞理、
      verse: 4
    - text: 蓋上帝惟一、上帝與人之間、中保亦惟一、是亦人也、卽基督耶穌也、
      verse: 5
    - text: 其捐己贖衆、屆期有證、
      verse: 6
    - text: 我爲此見立爲使徒、爲宣告者、以信以誠、爲列邦之師、我言乃眞、而非誑也、○
      verse: 7
    - text: 故我欲人無怒無爭、舉維聖之手、隨在祈禱、
      verse: 8
    - text: 亦欲婦女衣雅素之衣、以廉恥貞正自飾、勿飾以編髮金珠、及價重之衣、
      verse: 9
    - text: 惟由善行、是乃自許爲敬虔者所宜、
      verse: 10
    - text: 宜靜默學道、諸凡順服、
      verse: 11
    - text: 我不許婦女施教、擅權於夫、惟宜靜默、
      verse: 12
    - text: 蓋亞當受造在先、夏娃在後、
      verse: 13
    - text: 且非亞當見誘、乃婦見誘、而陷於罪、
      verse: 14
    - text: 然若恆於信愛貞潔、則將由產育而得救、
      verse: 15
  - chapter: 3
    verses:
    - text: 人慕監督之職、乃羨善工、誠哉是言、
      verse: 1
    - text: 夫監督須無可責、爲一婦之夫、節制、貞正端方、厚待賓旅、善施教誨、
      verse: 2
    - text: 不酗洒、不毆擊、惟温和無競、不好貨財、
      verse: 3
    - text: 善齊其家、使子女莊重順服、
      verse: 4
    - text: 蓋不知齊家、何能理上帝會乎、
      verse: 5
    - text: 甫入教者未可也、恐其自衒、罹魔之刑、
      verse: 6
    - text: 又當有善證於外人、免遭誹謗、及魔之機檻、
      verse: 7
    - text: 執事亦須莊重、不歧舌、不嗜酒、不黷貨、
      verse: 8
    - text: 以清潔之良、存道之奧、
      verse: 9
    - text: 若此者、必先驗之、無可責而後充執事、
      verse: 10
    - text: 婦女亦須莊重、勿讒謗、當有節制、凡事忠信、
      verse: 11
    - text: 執事須爲一婦之夫、善治子女與其家、
      verse: 12
    - text: 善充執事者、自獲嘉級、且毅然於基督耶穌之道、○
      verse: 13
    - text: 我冀速就爾、
      verse: 14
    - text: 然恐稽延、書此遺爾、俾知當如何行於上帝家、卽維生上帝會、眞理之柱石、
      verse: 15
    - text: 大哉敬虔之奧、無不以爲然也、彼乃顯於形軀、徵於心靈、見於天使、宣於列邦、信於天下、躋於光榮焉、
      verse: 16
  - chapter: 4
    verses:
    - text: 夫聖神特言季世將有叛道者、務於惑世之神、鬼魔之教、
      verse: 1
    - text: 此乃由於誑者之僞、其心之良、若爲爇鐵所烙、
      verse: 2
    - text: 禁嫁娶、戒食物、卽上帝所造、使信而洞悉眞理之人、感謝而受者也、
      verse: 3
    - text: 蓋上帝所造皆美、若感謝而受、則無可棄、
      verse: 4
    - text: 以其由上帝道及祈禱而潔矣、○
      verse: 5
    - text: 爾以此提撕兄弟、卽爲耶穌基督善役、蒙育於道之言、及爾所率之善教焉、
      verse: 6
    - text: 當棄不經之語、老媼妄誕之談、而自練於敬虔、
      verse: 7
    - text: 蓋練乎身者其益小、惟敬虔則萬事皆益、而有今生來生之許、
      verse: 8
    - text: 誠哉是言、宜盡納之、
      verse: 9
    - text: 我儕爲此服勞勉力、因有望於維生之上帝、卽萬人之救者、於信者爲尤然、
      verse: 10
    - text: 爾當以此命人訓人、
      verse: 11
    - text: 勿以爾之年幼爲人輕視、惟以言行愛信與潔、爲信者之模楷、
      verse: 12
    - text: 專務誦讀、勸勉訓誨、以待我至、
      verse: 13
    - text: 勿忽爾衷之恩賜、乃由豫言、及長老按手而予者、
      verse: 14
    - text: 當勤於斯、專於斯、使爾之上達顯於衆、
      verse: 15
    - text: 愼乃身與乃訓、宜恆於斯、如是、則能救己及聽爾者矣、
      verse: 16
  - chapter: 5
    verses:
    - text: 毋斥耆老、惟勸之如父、幼者如弟、
      verse: 1
    - text: 老婦如母、幼女如妹、惟潔是務、
      verse: 2
    - text: 嫠之眞爲嫠者敬之、
      verse: 3
    - text: 嫠有子孫、宜先學敬虔於其家、以報厥親、此乃見納於上帝前也、
      verse: 4
    - text: 無依之眞嫠、上帝是望、晝夜恆於籲懇祈禱、
      verse: 5
    - text: 惟縱慾者、雖生猶死也、
      verse: 6
    - text: 爾以此命之、使無可責、
      verse: 7
    - text: 人不爲戚族謀、甚而不爲其家人謀、乃背乎道、較不信者爲尤惡也、
      verse: 8
    - text: 嫠而登籍者、必年六十、素爲一夫之婦、
      verse: 9
    - text: 又有爲善之稱、曾育子女、館遠人、濯聖徒足、濟苦難、務善工、
      verse: 10
    - text: 幼嫠勿許之、以其動情慾、逆基督、則願嫁矣、
      verse: 11
    - text: 斯乃取戾、棄其初信也、
      verse: 12
    - text: 習於暇逸、優游鄰舍、不第暇逸、亦妄誕滋事、言所不當言、
      verse: 13
    - text: 故我欲其適人、生子宜家、不予敵以訾議之資、
      verse: 14
    - text: 蓋已有轉從撒但者、
      verse: 15
    - text: 若信婦家有嫠、當自濟之、勿累乎會、俾得濟夫眞爲嫠者、○
      verse: 16
    - text: 善治之長老、當倍敬之、勞於言與訓者、更宜如是、
      verse: 17
    - text: 經云、踏穀之牛、勿籠其口、又云、工得其值、宜也、
      verse: 18
    - text: 有訟長老、無二三證者、勿聽、
      verse: 19
    - text: 有干罪者、當於衆前責之、以警其餘、
      verse: 20
    - text: 我於上帝與基督耶穌、及蒙選之天使前、諭爾守此、勿執成見、勿行偏僻、
      verse: 21
    - text: 勿遽按手於人、勿與人罪、惟潔是務、
      verse: 22
    - text: 此後勿徒飲水、可少用酒、緣爾胃故、且多疾也、
      verse: 23
    - text: 有罪彰於鞫先者、亦有隨於其後者、
      verse: 24
    - text: 如是、亦有善行彰著、否則終不能隱也、
      verse: 25
  - chapter: 6
    verses:
    - text: 凡服軛之奴、當視其主爲可尊、免上帝之名與教受謗也、
      verse: 1
    - text: 其主爲信徒、勿因其爲兄弟而輕視之、宜服事維勤、蓋得其善工者、乃信而蒙愛者也、爾當以此訓之勸之、○
      verse: 2
    - text: 若有傳異教、不從我主耶穌基督之正言、不依敬虔之教者、
      verse: 3
    - text: 乃自衒無知、惟務言詞之爭辯、致生媢嫉、爭競、訕謗、妄疑、
      verse: 4
    - text: 及壞心志喪眞理者之紛爭、彼以敬虔爲利途也、
      verse: 5
    - text: 然敬虔而知足、其利大矣、
      verse: 6
    - text: 蓋我儕入世、無所攜來、逝世亦無所攜去、
      verse: 7
    - text: 惟有衣食、卽當知足、
      verse: 8
    - text: 圖富有者、則陷於誘惑與機檻、及無知有害之諸慾、乃溺人於滅亡者也、
      verse: 9
    - text: 蓋好利爲萬惡之根、有慕之者、迷失乎信、以多苦自刺焉、○
      verse: 10
    - text: 惟爾屬上帝者、宜遠此、而趨於義、及虔、信、愛、忍、謙、
      verse: 11
    - text: 當爲道而戰善戰、持乎永生、卽爾爲之奉召、於衆證者前、已承其善承矣、
      verse: 12
    - text: 我於發育萬有之上帝、及證善承於本丟彼拉多之基督耶穌前、
      verse: 13
    - text: 諭爾宜守此命、無玷無責、俟我主耶穌基督之顯、
      verse: 14
    - text: 屆期、有可頌唯一秉權者、爲諸王之王、諸主之主、將示之、
      verse: 15
    - text: 惟彼永生、居於不得近之光中、人所未見、亦不能見、願至尊與永權歸之、阿們、○
      verse: 16
    - text: 當諭今世之富有者、志勿高、勿望無定之財、惟望上帝、卽厚以百物賜我者、
      verse: 17
    - text: 又諭之爲善、富於善行、喜於施濟、樂與衆共、
      verse: 18
    - text: 爲己積累善基、以備厥後、俾持維生、卽眞生也、○
      verse: 19
    - text: 提摩太乎、宜守所託、遠不經之虛談、及僞智之抵禦、
      verse: 20
    - text: 有人以此自許、而於道則失之矣、○願恩偕爾曹焉、
      verse: 21
  name: I Timothy
- chapters:
  - chapter: 1
    verses:
    - text: 由上帝旨、爲基督耶穌使徒保羅依所許之生、在基督耶穌中者、
      verse: 1
    - text: 書達愛子提摩太、願恩惠矜恤平康、由父上帝及我主基督耶穌歸爾、○
      verse: 2
    - text: 我謝自我列祖以清潔之良、崇事之上帝、於祈禱間、念爾不輟、
      verse: 3
    - text: 憶爾之涕泗、晝夜企慕見爾、以充我樂、
      verse: 4
    - text: 蓋念爾衷無僞之信、卽昔寓於爾祖母羅以、及爾母友尼基者、我深信於爾亦然、
      verse: 5
    - text: 故我令爾記憶、俾於上主之恩賜復熾、卽由我按手而在爾衷者、
      verse: 6
    - text: 蓋上帝非賜我儕以畏葸之心、乃以能與愛及自守者也、
      verse: 7
    - text: 故勿以證主爲恥、亦勿以我爲主被囚爲恥、惟依上帝之能、與福音共患難、
      verse: 8
    - text: 彼救我儕、召以聖召、非依我儕之行、乃依己旨與恩、此恩卽永世之先、由基督耶穌賜我儕者、
      verse: 9
    - text: 今由我救者基督耶穌之顯而彰著、彼已廢死、且以福音、俾維生與不朽者昭明焉、
      verse: 10
    - text: 我爲此立爲宣告者、爲使徒、爲師傅、
      verse: 11
    - text: 職是之故、我受諸苦而不恥、蓋識我所信者、且深信其能守我所託、以至彼日、
      verse: 12
    - text: 爾當以基督耶穌中之信與愛、守正言之模範、卽爾所聞於我者、
      verse: 13
    - text: 昔託爾之善事、宜以居於我儕中之聖神守之、○
      verse: 14
    - text: 爾知凡在亞西亞者、俱已背我、其中有腓吉路、黑摩其尼、
      verse: 15
    - text: 願主矜恤阿尼色弗家、彼屢慰我、不以我之縲絏爲恥、
      verse: 16
    - text: 在羅馬時、殷勤覓我而遇之、
      verse: 17
    - text: 願主使蒙矜恤於彼日、彼在以弗所多方事我、爾知之稔矣、
      verse: 18
  - chapter: 2
    verses:
    - text: 我子乎、宜於基督耶穌之恩而剛健、
      verse: 1
    - text: 爾於多證者前、所聞於我者、宜託忠信之人、俾能訓他人、
      verse: 2
    - text: 爾當共苦、如基督耶穌之勁卒、
      verse: 3
    - text: 夫從軍者、不以世務自累、致悅乎募之者、
      verse: 4
    - text: 角力而不合法、則不得冕、
      verse: 5
    - text: 勤勞之農、必先得穀、
      verse: 6
    - text: 宜思是言、蓋主將賜爾敏於事、
      verse: 7
    - text: 當憶耶穌基督、彼乃大衞之裔、自死而起、依我福音、
      verse: 8
    - text: 我爲此受苦、至於見繫猶犯法者、然上帝之道不見繫也、
      verse: 9
    - text: 故我因選民而忍諸難、使於基督耶穌而得拯救、並得永榮、
      verse: 10
    - text: 我儕若與之同死、亦將與之同生、誠哉是言、
      verse: 11
    - text: 若恆忍、亦必與之同王、若不識之、彼亦不識我、
      verse: 12
    - text: 我若不信、彼終於信、蓋不能自違也、○
      verse: 13
    - text: 爾當使衆憶此、於主前諭之、勿爲言詞爭競、不第無益、且傾覆聽之者、
      verse: 14
    - text: 宜殷勤獻己於上帝、蒙其嘉納、爲無愧之傭、善布眞道、
      verse: 15
    - text: 惟遠不經之虛談、因若人將益進於不虔、
      verse: 16
    - text: 其言如瘡瘀而蔓延、有若許米乃、腓理徒、
      verse: 17
    - text: 彼失眞理、言復起之事旣往、致傾覆數人之信、
      verse: 18
    - text: 然上帝鞏固之基仍立、有印誌云、主識己民、又云、凡呼主名者、宜遠不義、
      verse: 19
    - text: 夫廣廈之中、其器不第金銀、亦有木瓦、或爲貴用、或爲賤用、
      verse: 20
    - text: 人若棄此而潔己、則爲貴用之器、清潔而適主用、備諸善工、
      verse: 21
    - text: 宜絕幼年之慾、趨於義、信、愛、和、同乎清心籲主者、
      verse: 22
    - text: 惟愚魯弗學之辯論、則拒之、蓋知此乃生爭競也、
      verse: 23
    - text: 主之僕不宜爭競、乃以温和處衆、善施教、忍受侮、
      verse: 24
    - text: 違逆者、宜以謙和規正之、庶幾上帝賜以悛心、俾識眞理、
      verse: 25
    - text: 致自醒以脫魔之機檻、此乃爲主之僕所取、以成上帝之旨也、
      verse: 26
  - chapter: 3
    verses:
    - text: 季世必有危時至、爾宜知之、
      verse: 1
    - text: 蓋人將自私、好利、矜誇、驕傲、謗讟、逆親、辜恩、邪慝、
      verse: 2
    - text: 不情、搆怨、讒毀、縱欲、殘刻、疾善、
      verse: 3
    - text: 奸詐、躁妄、自衒、好佚樂、不好上帝、
      verse: 4
    - text: 有敬虔之貌、而無其實、若此者宜遠之、
      verse: 5
    - text: 蓋若輩潛入人家、籠絡愚女、卽負重罪、誘於多慾、
      verse: 6
    - text: 雖常學問、而終不識眞理、
      verse: 7
    - text: 猶雅尼佯庇之拒摩西、若輩亦拒眞理、其人心壞、見棄於道、
      verse: 8
    - text: 然不復增益、其愚頑將暴於衆、如彼二人然、
      verse: 9
    - text: 惟爾已率循我訓、及行、志、信、容、愛、忍、與窘逐苦難、
      verse: 10
    - text: 我在安提阿、以哥念、路司得、所遇諸事、所受窘逐、主悉救我於其中、
      verse: 11
    - text: 凡欲宗基督耶穌、敬虔度生者、必受窘逐、
      verse: 12
    - text: 但行惡與矯誣者、其惡日滋、迷人而亦受迷、
      verse: 13
    - text: 惟爾當止於所學、及所篤信者、以知所學之奚自、
      verse: 14
    - text: 且自幼穉識聖書、能使爾智、以致拯救、由於在基督耶穌之信也、
      verse: 15
    - text: 凡由上帝所感之聖經、有益於訓誨、督責、反正、習義、
      verse: 16
    - text: 致屬上帝者得以純全、悉備善工、
      verse: 17
  - chapter: 4
    verses:
    - text: 我在上帝前、及將鞫生者死者之基督耶穌前、以其顯與其國諭爾、
      verse: 1
    - text: 宜宣道、無論得時與否、必專務之、以恆忍、訓誨、而質證、斥責、勸勉、
      verse: 2
    - text: 蓋時將至、人必不容正教、因其耳癢而徇己慾、多集厥師、
      verse: 3
    - text: 厭聞眞理、轉向虛談、
      verse: 4
    - text: 爾惟凡事節制、忍受艱苦、作宣道之工、以盡厥職、
      verse: 5
    - text: 蓋我方被灌奠、逝期至矣、
      verse: 6
    - text: 我已戰善戰、盡程途、守主道、
      verse: 7
    - text: 今而後有義冕爲我而備、義鞫之主、將於彼日賜我、不第我也、亦曁凡慕其顯著者、○
      verse: 8
    - text: 爾務速就我、
      verse: 9
    - text: 蓋底馬慕斯世而棄我、往帖撒羅尼迦、革勒士往加拉太、提多往撻馬太、
      verse: 10
    - text: 惟路加偕我、爾來則攜馬可至、蓋彼之役事、有益於我、
      verse: 11
    - text: 我已遣推基古往以弗所、
      verse: 12
    - text: 我在特羅亞加布家所留之外服、爾來攜之、並諸書、羊革者爲尤要、
      verse: 13
    - text: 銅工亞力山大多方害我、主將依其所行而報之、
      verse: 14
    - text: 爾宜愼防之、以其甚拒我言也、
      verse: 15
    - text: 我始申訴、無人助我、而皆遺我、願勿罪之、
      verse: 16
    - text: 然主左右我、剛健我、由我徧宣斯道、俾異邦皆聞之、且我得拯於獅口、
      verse: 17
    - text: 主必拯我脫諸惡行、救我入於天國、願榮歸之、爰及世世、阿們、○
      verse: 18
    - text: 問百基拉亞居拉與阿尼色弗之家安、
      verse: 19
    - text: 以拉都居哥林多、特羅非摩我留之於米利都、因病故也、
      verse: 20
    - text: 爾務於冬前就我、友布羅、布田、利奴、革老底亞、與諸兄弟、俱問爾安、
      verse: 21
    - text: 願主偕爾靈、恩偕爾曹焉、
      verse: 22
  name: II Timothy
- chapters:
  - chapter: 1
    verses:
    - text: 上帝僕、耶穌基督使徒保羅、依上帝選民之信、與合乎敬虔眞理之識、
      verse: 1
    - text: 希望無誑之上帝、在永世前所許之永生、
      verse: 2
    - text: 惟屆期以宣布昭著其道、乃依拯救我儕之上帝命、而託於我者也、
      verse: 3
    - text: 書達提多、依共有之信爲我眞子者、願恩惠平康、由父上帝及我救者基督耶穌歸爾、○
      verse: 4
    - text: 我留爾於革哩底、使正其缺、於諸邑舉任長老、如我所命、
      verse: 5
    - text: 若有無可責者、爲一婦之夫、子女信道、未有訟其無度弗順者、
      verse: 6
    - text: 蓋監督如上帝家宰、必無可責、不自恃、不輕怒、不酗酒、不敺擊、不黷貨、
      verse: 7
    - text: 惟厚待賓旅、樂善、貞正、公義、清潔、節制、
      verse: 8
    - text: 持守所訓之眞道、俾能以正教勸誨、折服有違言者、○
      verse: 9
    - text: 蓋多有弗順者、言虛誕、行欺詐、奉割禮者尤甚、
      verse: 10
    - text: 宜杜其口、彼爲非義之利、教所不當教、傾覆人之家室、
      verse: 11
    - text: 其族有一先知曰、革哩底人恆言誑、爲惡獸、爲慵惰之饕餮、
      verse: 12
    - text: 此證確然、故宜嚴責之、使無疚於道、
      verse: 13
    - text: 勿聽猶太人之虛談、及背眞理者之諸誡、
      verse: 14
    - text: 於潔者凡物皆潔、惟於汚而不信者、一無所潔、倂其志趣天良、亦俱汚矣、
      verse: 15
    - text: 自謂識上帝、行則背之、是爲可憎、悖逆、自絕於諸善工者、
      verse: 16
  - chapter: 2
    verses:
    - text: 惟爾所言、宜符正教、
      verse: 1
    - text: 使耆老節制、莊重、貞正、於信愛忍而無疚焉、
      verse: 2
    - text: 使老婦之舉止端肅、毋讒毀、毋役於酒、以善訓人、
      verse: 3
    - text: 俾迪少婦愛夫愛子、
      verse: 4
    - text: 貞正、清潔、善良、操作於家、服從其夫、以免上帝之道見謗、
      verse: 5
    - text: 幼男亦當勸以貞正、
      verse: 6
    - text: 爾凡事自表爲善行之模楷、其施教也、無邪而嚴重、
      verse: 7
    - text: 言正無可咎責、使違逆者自愧、末由以惡議我儕、
      verse: 8
    - text: 勸僕服其主、凡事悅之、毋抵捂、
      verse: 9
    - text: 毋私取、惟表其忠、俾凡事修明我救者上帝之道、
      verse: 10
    - text: 蓋上帝救濟萬人之恩已顯、
      verse: 11
    - text: 教我儕棄絕不虔、與世俗之慾、而以貞正、公義、敬虔、度日於今世、
      verse: 12
    - text: 仰慕有福之望、及皇矣上帝、我救者基督耶穌之榮顯著、
      verse: 13
    - text: 彼爲我儕捐己、贖我出諸不法、且潔其民以爲己業、乃熱衷於善者也、
      verse: 14
    - text: 凡此、爾宜言之勸之、以諸權督責之、勿爲人輕視焉、
      verse: 15
  - chapter: 3
    verses:
    - text: 爾提撕彼衆、當服有位有權者而順從之、以備諸善、
      verse: 1
    - text: 勿訕謗、勿爭競、惟温和以表謙柔於衆、
      verse: 2
    - text: 蓋我儕素亦無知、悖逆、迷惑、役於情慾佚樂、以狠毒媢嫉度日、見惡於人、亦彼此相惡、
      verse: 3
    - text: 然我救者上帝之慈惠、及其仁愛顯著時、則救我儕、
      verse: 4
    - text: 非因我行義之功、乃依其矜恤、以重生之盥濯、與聖神之復新、
      verse: 5
    - text: 卽上帝由我救者耶穌基督、厚注於我儕者、
      verse: 6
    - text: 俾得以其恩而見義、且依永生之望、成爲嗣子、
      verse: 7
    - text: 誠哉是言、我欲爾於斯事力言之、使信上帝者愼務善工、斯爲美、有益於人也、
      verse: 8
    - text: 惟遠愚詰、譜系、爭辯、及由律之競端、以其無益而虛妄也、
      verse: 9
    - text: 彼樹黨者、旣警之一而再、則擯棄之、
      verse: 10
    - text: 蓋知若人乖離干罪、乃自定擬也、○
      verse: 11
    - text: 迨我遣亞提馬、或推基古就爾、爾務當至尼哥波立就我、緣我定意在彼度冬、
      verse: 12
    - text: 律師西納與亞波羅、爾宜殷勤餽贐、使無匱乏、
      verse: 13
    - text: 凡我同人、宜學善工、以資所需、免不結實、
      verse: 14
    - text: 偕我者皆問爾安、問在道中愛我者安、願恩偕爾曹焉、
      verse: 15
  name: Titus
- chapters:
  - chapter: 1
    verses:
    - text: 爲耶穌基督之囚保羅、與兄弟提摩太、書達所愛同勞之腓利門、
      verse: 1
    - text: 及姊妹亞腓亞、與我同伍之亞基布、曁在爾家之會、
      verse: 2
    - text: 願恩惠平康、由我父上帝、及主耶穌基督歸爾、○
      verse: 3
    - text: 我恆謝我上帝、於祈禱間念及爾、
      verse: 4
    - text: 緣聞爾之愛、與向主耶穌及衆聖徒之信、
      verse: 5
    - text: 致爾與衆之信有效、得識爾曹所有之善、在於基督、
      verse: 6
    - text: 兄弟歟、我於爾愛、喜慰特甚、因諸聖徒之心、由爾而暢遂也、○
      verse: 7
    - text: 故我雖於基督、以所宜者侃侃命爾、
      verse: 8
    - text: 然如我年邁之保羅、今且爲基督耶穌而被囚、寧以愛而求爾、
      verse: 9
    - text: 卽爲我子阿尼西母求爾、乃我於縲絏中所生者、
      verse: 10
    - text: 彼素無益於爾、而今於爾我俱有益、
      verse: 11
    - text: 我遣之歸爾、彼乃我之腹心、
      verse: 12
    - text: 我欲留之偕我、於福音之縲絏中代爾事我、
      verse: 13
    - text: 第不識爾意、我不欲爲、使爾之善非出於強、乃出於願、
      verse: 14
    - text: 彼暫離爾、或俾爾永有之、
      verse: 15
    - text: 不復如僕、乃逾於僕、爲所愛之兄弟、於我且然、況於爾乎、且在形軀、亦在主也、
      verse: 16
    - text: 爾若以我爲侶、則納之如納我、
      verse: 17
    - text: 若彼有枉爾負爾者、則皆歸之於我、我將償之、
      verse: 18
    - text: 此我保羅之手書也、爾躬負我、我姑弗言、
      verse: 19
    - text: 兄弟歟、使我於主中得爾助、我心於基督而暢遂、
      verse: 20
    - text: 我深信爾之順服、故書以遺爾、知爾所爲、必過於我所言、
      verse: 21
    - text: 爾亦當爲我備館舍、蓋我望由爾祈禱、得就爾也、○
      verse: 22
    - text: 爲基督耶穌、與我同囚之以巴弗、
      verse: 23
    - text: 及同勞之馬可、亞里達古、底馬、路加、皆問爾安、
      verse: 24
    - text: 願主耶穌基督之恩在爾衷、阿們、
      verse: 25
  name: Philemon
- chapters:
  - chapter: 1
    verses:
    - text: 昔上帝以諸先知、多次多方諭列祖、
      verse: 1
    - text: 今值季世、以其子諭我儕、卽所立爲萬有之嗣、並由之而造諸世者、
      verse: 2
    - text: 彼爲上帝榮之光華、質之眞像、且以有能之言、持載萬有、旣潔衆罪、則坐於皇皇在上者之右、
      verse: 3
    - text: 超越於天使、以其所得之名尊於彼也、
      verse: 4
    - text: 蓋上帝曾向何天使云、爾乃我子、今日生爾、又云、我將爲其父、彼將爲我子、
      verse: 5
    - text: 其使冢子入世時、則曰、上帝之使、皆當拜之、
      verse: 6
    - text: 言及天使、則曰、上帝令其使爲風、其役爲火燄、
      verse: 7
    - text: 惟言及其子、則曰、上帝歟、爾之位爰及世世、爾之國柄、乃正直之柄也、
      verse: 8
    - text: 爾好義惡惡、故上帝卽爾之上帝、以喜樂之膏膏爾、超越爾侶、
      verse: 9
    - text: 又曰、主歟、爾元始奠地之基、諸天乃爾手之工、
      verse: 10
    - text: 天地必亡、惟爾恆存、彼皆如衣而漸舊、
      verse: 11
    - text: 爾將卷之如袍、彼若衣而更易、惟爾依然、爾年無盡、
      verse: 12
    - text: 上帝曾向何天使云、爾坐我右、俟我使爾敵爲爾足几、
      verse: 13
    - text: 天使非皆服役之神、奉遣以事蒙救者乎、
      verse: 14
  - chapter: 2
    verses:
    - text: 故我儕當益愼所聞者、恐或遺之、
      verse: 1
    - text: 蓋由天使所言若果鞏固、凡干犯不順者、皆受義報、
      verse: 2
    - text: 拯救如此之大、我若忽之、胡能逭乎、此乃主始言之、而聞者證於我儕、
      verse: 3
    - text: 且上帝依己旨、以異兆奇蹟、及萬殊之能、並聖神之頒賜、亦共證之、○
      verse: 4
    - text: 夫我所言將來之世、上帝未令服於天使、
      verse: 5
    - text: 但有證者云、世人爲誰、爾垂念之、人子爲誰、爾眷顧之、
      verse: 6
    - text: 爾使之少遜於天使、冠之以尊榮、立之於爾手所造者之上、
      verse: 7
    - text: 使萬物服其足下、旣使萬物服之、則不遺一物不服之矣、第迄於今、我儕未見萬物服之、
      verse: 8
    - text: 惟見少遜於天使之耶穌、緣死之苦、冠以尊榮、致由上帝之恩、爲萬人死也、
      verse: 9
    - text: 蓋萬物所本所歸者、欲引衆子得榮、使救之之君、以苦難而完全、宜也、
      verse: 10
    - text: 夫聖之者與聖者、皆出於一、故稱之爲兄弟而不恥、
      verse: 11
    - text: 曰、我將宣爾名於我兄弟、頌爾於會中、
      verse: 12
    - text: 又曰、我將賴之、又曰、試觀我及上帝所賜我之衆子、
      verse: 13
    - text: 夫衆子旣屬血氣、彼亦同之、致得由死而滅秉死權者、卽魔也、
      verse: 14
    - text: 且釋夫因畏死而終身屈服者、
      verse: 15
    - text: 彼不援天使、援亞伯拉罕之裔、
      verse: 16
    - text: 故凡事宜如兄弟、得於上帝之事、爲矜恤忠信之大祭司、爲民罪作挽回之祭、
      verse: 17
    - text: 蓋己曾見試而受難、則能助凡見試者也、
      verse: 18
  - chapter: 3
    verses:
    - text: 是以清潔之兄弟、與天之召、宜思我儕所信奉之使者、大祭司耶穌、
      verse: 1
    - text: 彼忠於立己者、如摩西於上帝之家然、
      verse: 2
    - text: 其受榮逾於摩西、猶造家者之尊於家也、
      verse: 3
    - text: 蓋家必有造之者、惟造萬有者卽上帝也、
      verse: 4
    - text: 夫摩西如僕、忠於上帝家、以證後日將言之事、
      verse: 5
    - text: 但基督如子、以治其家、我儕若持守果毅、及所誇之望、鞏固至終、則爲其家人矣、
      verse: 6
    - text: 是故如聖神所云、爾曹今日若聞其言、
      verse: 7
    - text: 勿剛愎乃心、猶昔之激怒、卽試我於野之日、
      verse: 8
    - text: 爾之列祖、試我驗我、歷四十年、視我所爲、
      verse: 9
    - text: 故我不悅此代之人曰、其心常迷、不識我路、
      verse: 10
    - text: 我怒而誓曰、彼必不入我之安息也、
      verse: 11
    - text: 兄弟乎、爾宜愼、免爾中或懷不信之惡心、背維生之上帝、
      verse: 12
    - text: 乘有今日、宜日相勸勉、免爾中有因罪惡之詭謀、以致剛愎、
      verse: 13
    - text: 蓋我儕若持守初信、鞏固至終、則可與於基督矣、
      verse: 14
    - text: 故曰、爾曹今日若聞其言、勿剛愎乃心、猶昔激怒時也、
      verse: 15
    - text: 其聞而激怒者誰耶、非從摩西出埃及之衆乎、
      verse: 16
    - text: 又四十年彼所不悅者誰耶、非干罪而屍仆於野者乎、
      verse: 17
    - text: 又誓之不得入其安息者誰耶、非不順從者乎、
      verse: 18
    - text: 由是觀之、彼不得入、不信故也、
      verse: 19
  - chapter: 4
    verses:
    - text: 旣有入其安息之許、故宜戒懼、免爾或有不及之者、
      verse: 1
    - text: 蓋福音宣於我儕、如於彼然、但所聞無益於彼、因聞之者無信以融洽之也、
      verse: 2
    - text: 夫我儕之信者、得入安息、如上帝所言、我怒而誓曰、彼必不入我安息、然其工自創世時已畢矣、
      verse: 3
    - text: 蓋論第七日有云、上帝於第七日、畢其諸工而安息、
      verse: 4
    - text: 於此又云、彼必不入我安息、
      verse: 5
    - text: 旣有宜入之人、而先聞福音者、因不順、故不入、
      verse: 6
    - text: 歷年旣多、於大衞書復定一日、如上所云、爾曹今日若聞其言、勿剛愎乃心、
      verse: 7
    - text: 儻約書亞已以安息賜之、則後必不復言他日矣、
      verse: 8
    - text: 由是觀之、尚遺一安息、爲上帝之民也、
      verse: 9
    - text: 蓋入其安息者、亦以畢其工而安息、如上帝然、
      verse: 10
    - text: 故我儕宜黽勉以入此安息、免有效其不順之狀而傾覆者、
      verse: 11
    - text: 蓋上帝之道、活潑靈通、利於兩刃之劍、能剖刺魂與靈、節與髓、亦立辨人之心思意志也、
      verse: 12
    - text: 無物不顯於其前、萬有悉呈露於鞫我者之目也、○
      verse: 13
    - text: 我儕旣有大祭司上帝子耶穌、經行諸天、則宜固守所承奉者、
      verse: 14
    - text: 蓋我之大祭司、非不能體恤我荏弱、彼乃凡事見試、與我無異、惟無罪耳、
      verse: 15
    - text: 故當毅然近於恩座、以得矜恤、並承隨時之恩佑焉、
      verse: 16
  - chapter: 5
    verses:
    - text: 凡由人間所選之大祭司、乃爲人而立、以司上帝之事、俾其爲罪獻祭與禮、
      verse: 1
    - text: 己旣囿於荏弱、故亦容忍愚昧迷罔之人、
      verse: 2
    - text: 故當爲罪獻祭、爲民亦爲己也、
      verse: 3
    - text: 且無人自取此尊、惟蒙召於上帝、如亞倫者、
      verse: 4
    - text: 如是、基督之爲大祭司、亦非自榮、乃上帝語之曰、爾乃我子、今日生爾、
      verse: 5
    - text: 於他書亦云、爾依麥基洗德之班、永爲祭司、
      verse: 6
    - text: 彼在世時、大呼涕泣、以其祈禱籲懇、獻於能救之出死者、且因其寅畏而得升聞、
      verse: 7
    - text: 彼雖爲子、猶因所歷之苦、而學順服、
      verse: 8
    - text: 及其完全、則爲凡順服之者永救之原、
      verse: 9
    - text: 上帝稱之爲大祭司、依麥基洗德之班焉、○
      verse: 10
    - text: 論及斯人、我有多辭、難以剖析、以爾鈍於聽聞也、
      verse: 11
    - text: 蓋以時而論、爾當爲師、然尚需人以上帝聖詔小學之始、教導爾曹、且爲需乳不需粒食者、
      verse: 12
    - text: 凡食乳者、不悟義理之言、以其爲赤子耳、
      verse: 13
    - text: 惟粒食宜於成人、因其習練、而才識明通、能別夫善惡也、
      verse: 14
  - chapter: 6
    verses:
    - text: 故於基督道之始、我姑舍之、惟完全是務、不復置基、有若改悔死行、信奉上帝、
      verse: 1
    - text: 以及施洗、按手、死者復起、永世之鞫、諸訓是也、
      verse: 2
    - text: 儻上帝許之、我則行此、
      verse: 3
    - text: 夫人旣蒙光照、得承天賚、共與聖神、
      verse: 4
    - text: 且承上帝嘉言、及來世之權能、
      verse: 5
    - text: 後若離棄、則不能使之更新而改悔、因其復釘上帝子於十架、而顯辱之也、
      verse: 6
    - text: 蓋地旣霑屢降之雨、而生百蔬、適耕者之用、則受祝於上帝、
      verse: 7
    - text: 若生棘茨、則見棄、而近於詛、其終則見爇矣、○
      verse: 8
    - text: 愛友乎、我雖言是、然深信爾之行、必愈乎此、而近乎救也、
      verse: 9
    - text: 蓋上帝非不義、忘爾之工、及向其名所彰之愛、以爾素役事聖徒、今猶役事之、
      verse: 10
    - text: 我欲爾各顯此殷勤、終懷充實之望、
      verse: 11
    - text: 致爾勿怠、惟效由信與忍而承所許者、○
      verse: 12
    - text: 夫上帝許亞伯拉罕時、因無大於己者可指而誓、乃指己而誓、
      verse: 13
    - text: 曰、我祝則祝爾、昌則昌爾、
      verse: 14
    - text: 故亞伯拉罕恆忍、則獲所許、
      verse: 15
    - text: 蓋人必指大於己者而誓、凡有爭辯、則誓以定之、
      verse: 16
    - text: 上帝欲於將承所許者、益彰其旨之不易、故實之以誓、
      verse: 17
    - text: 旣有二不易之事、上帝固不能誑、我儕旣已逃往庇所、持守所置吾前之望、則大得慰藉矣、
      verse: 18
    - text: 我有此望、如魂有錨、鞏固不移、且入幔內、
      verse: 19
    - text: 前驅之耶穌、爲我儕進入、永立爲大祭司、依麥基洗德之班焉、
      verse: 20
  - chapter: 7
    verses:
    - text: 夫此麥基洗德、撒冷王也、爲至高上帝之祭司、昔遇亞伯拉罕攻殺諸王而旋、則祝之、
      verse: 1
    - text: 亞伯拉罕亦以所有者、什一贈之、其名初譯爲義王、繼爲撒冷王、卽平康王、
      verse: 2
    - text: 彼無父母、無譜系、無生始、無壽終、猶上帝子恆爲祭司焉、○
      verse: 3
    - text: 試思先祖亞伯拉罕、以所獲之極品什一贈之、其人之尊爲何如耶、
      verse: 4
    - text: 夫利未子孫受祭司職者、亦奉命依律取什一於民、卽出於亞伯拉罕之身、爲其兄弟者、
      verse: 5
    - text: 但麥基洗德不屬利未譜系、乃取什一於亞伯拉罕、而祝其蒙許者、
      verse: 6
    - text: 卑者受祝於尊、乃不易之理也、
      verse: 7
    - text: 今之取什一者、俱爲必死之人、惟彼則有證其爲生者、
      verse: 8
    - text: 且可謂取什一之利未、曾由亞伯拉罕而輸什一、
      verse: 9
    - text: 蓋麥基洗德遇亞伯拉罕時、利未尚在其先祖之身矣、○
      verse: 10
    - text: 昔民在利未人祭司職下受律、若由之得完全、則何須別興一祭司、依麥基洗德之班、而不謂之依亞倫班乎、
      verse: 11
    - text: 蓋祭司之職旣易、則律亦必易、
      verse: 12
    - text: 此言所指者、乃屬他支、從未有侍於壇者、
      verse: 13
    - text: 我主出自猶大明矣、此支、摩西未嘗以祭司職言之、
      verse: 14
    - text: 旣云別興一祭司、猶麥基洗德之狀、其事更昭然矣、
      verse: 15
    - text: 其立也、非依形軀誡命之律、乃依永生之能、
      verse: 16
    - text: 有證之者曰、爾依麥基洗德之班、永爲祭司、
      verse: 17
    - text: 夫前誡因荏弱無益而廢、
      verse: 18
    - text: 蓋律無所成全、遂引入愈善之望、我儕由之而近上帝、
      verse: 19
    - text: 其立也、非不以誓、
      verse: 20
    - text: 他祭司則無誓而立、惟斯則以誓、因諭之者云、主誓不悔、爾永爲祭司、
      verse: 21
    - text: 如是、則耶穌爲愈善之約之中保矣、
      verse: 22
    - text: 彼爲祭司者固多、因有死而不得恆存、
      verse: 23
    - text: 惟此以永存故、其職則不易也、
      verse: 24
    - text: 故凡賴之以近上帝者、彼悉能救之、以其恆生、爲之籲求也、○
      verse: 25
    - text: 夫如是之大祭司、宜乎我儕、乃至聖無惡無汚、遠乎罪人、高出諸天、
      verse: 26
    - text: 非若彼大祭司每日獻祭、先爲己罪、後爲民罪、蓋一獻己而已足矣、
      verse: 27
    - text: 律立荏弱之人爲大祭司、惟律後之誓言、則立子永爲完全者、
      verse: 28
  - chapter: 8
    verses:
    - text: 夫今之所言、其首要者、卽我儕有如是之大祭司、坐於皇皇在天者之右、
      verse: 1
    - text: 爲聖所及眞幕之執事、設此幕者、主也、非人也、
      verse: 2
    - text: 凡大祭司、皆爲獻禮與祭而立、故此大祭司亦必有所獻、
      verse: 3
    - text: 若其在世、則不爲祭司、蓋有依律獻禮者在焉、
      verse: 4
    - text: 彼所奉事、乃在天者之像與影耳、如摩西將造幕時、奉諭云、宜謹依在山所示爾之式而造諸物、
      verse: 5
    - text: 今耶穌得更美之執事、以其爲中保於愈善之約、此約乃於愈善之許而立者、
      verse: 6
    - text: 倘前約無缺、則無庸立後約矣、
      verse: 7
    - text: 惟視其有缺、則曰、主云、時日將至、我與以色列家、及猶大家、必立新約、
      verse: 8
    - text: 非依我與其先祖所立之約、卽在援其手、導之出埃及時者、主云、彼不恆守我約、故我弗眷顧之、
      verse: 9
    - text: 又云、斯日以後、我與以色列家所立之約、乃以我律置其衷、銘其心、我於彼爲上帝、彼於我爲民、
      verse: 10
    - text: 勿須各訓其鄰里及其兄弟云、宜識主、蓋自卑至尊、皆必識我、
      verse: 11
    - text: 以我將寬恕其不義、不復憶其罪愆、
      verse: 12
    - text: 約旣曰新、則以前者爲舊、夫舊而漸衰者、殆近於消滅矣、
      verse: 13
  - chapter: 9
    verses:
    - text: 夫前約有崇事之儀、與斯世之聖所、
      verse: 1
    - text: 蓋設有一幕、其前者稱聖所、內有燈臺與几、及陳設餅、
      verse: 2
    - text: 二幔之後、其幕稱至聖所、
      verse: 3
    - text: 有焚香之金鼎、與徧包以金之約匱、內有貯瑪那之金樽、亞倫萌芽之杖、與約版二、
      verse: 4
    - text: 匱上有榮華之基路伯、覆翼贖罪所、此數者姑弗詳言、
      verse: 5
    - text: 凡此旣備、諸祭司恆入前幕、行崇奉之事、
      verse: 6
    - text: 其內幕、惟大祭司歲一入之、無不以血爲己及民之愆而獻焉、
      verse: 7
    - text: 聖神明示前幕尚存時、聖所之路猶未顯也、
      verse: 8
    - text: 斯乃今時之表式、其所獻之禮與祭、不能使崇事者依良心而得完全、
      verse: 9
    - text: 夫禮也祭也、以及飲食盥濯、僅爲形軀之儀、其設立也、乃待振興之時耳、○
      verse: 10
    - text: 基督至矣、爲將來佳事之大祭司、由於愈大愈全之幕、非手所造、不屬斯世、
      verse: 11
    - text: 且非以羊與犢之血、乃以己血、一入聖所、遂成永贖焉、
      verse: 12
    - text: 若牛羊之血、與牝犢之灰、灑於不潔者、尚能聖之、致形軀得潔、
      verse: 13
    - text: 況基督由永生之神、獻己於上帝、無有瑕疵、其血豈不尤能潔爾良、去死行、以事維生之上帝乎、
      verse: 14
    - text: 是以彼爲新約之中保、以死而贖前約下之罪愆、俾蒙召者得所許之永業、
      verse: 15
    - text: 凡有遺命、必待命之者死、
      verse: 16
    - text: 旣死、則遺命堅矣、命之者尚在、遺命有庸乎、
      verse: 17
    - text: 故前約之立、非不以血也、
      verse: 18
    - text: 蓋摩西旣依律言諸誡於民、則取犢與羊之血、並水、與絳綿、牛膝草、灑於其書、以及諸民、
      verse: 19
    - text: 曰、此乃上帝所命爾約之血、
      verse: 20
    - text: 又以血灑幕及供事之器、
      verse: 21
    - text: 且依律則諸物幾皆以血而潔、若無流血、則無赦免、○
      verse: 22
    - text: 夫在天諸物之像、須以此而潔、但在天之物、當用愈善之祭潔之、
      verse: 23
    - text: 蓋基督非入手造之聖所、似眞聖所之形狀者、乃入於天、今於上帝前爲我儕而顯焉、
      verse: 24
    - text: 亦非屢以己獻、如彼大祭司、歲以非己之血入聖所、
      verse: 25
    - text: 若然、則自創世以來彼必屢受苦矣、但今值季世、乃一顯著、獻己爲祭、以除人罪、
      verse: 26
    - text: 夫存乎人者有一死、死後有鞫、
      verse: 27
    - text: 如是、基督一獻己以負衆罪、將以無罪復顯於望之者、而致拯救、
      verse: 28
  - chapter: 10
    verses:
    - text: 夫律旣爲將來佳事之影、非其眞形、必不能以歷年恆獻之祭、使近之者完全、
      verse: 1
    - text: 若然、則獻祭之事豈不止乎、蓋崇事者一潔、不復覺罪、
      verse: 2
    - text: 惟歷年獻祭、乃使人憶罪耳、
      verse: 3
    - text: 蓋牛羊之血、不能除罪、
      verse: 4
    - text: 故基督臨世時曰、祭與禮爾不欲之、乃爲我備一身焉、
      verse: 5
    - text: 燔祭罪祭、爾不悅之、
      verse: 6
    - text: 我則曰、上帝歟、我來以行爾旨、乃經卷載及我者、
      verse: 7
    - text: 前旣言祭與禮、燔祭罪祭、爾不欲之、且不悅之、是皆依律而獻者、
      verse: 8
    - text: 後則曰、我來以行爾旨、乃除其先、以立其後也、
      verse: 9
    - text: 我儕由此旨、賴耶穌基督一獻其身、而得成聖矣、
      verse: 10
    - text: 凡祭司日立而奉事、屢獻一式之祭、究不能除罪也、
      verse: 11
    - text: 惟彼旣爲罪而獻一祭、以至永久、則坐上帝右、
      verse: 12
    - text: 俟諸敵爲其足几、
      verse: 13
    - text: 蓋以一獻、使成聖者永爲完全、聖神亦爲我儕證之、
      verse: 14
    - text: 蓋曰、主旣云、斯日以後、我與彼所立之約、
      verse: 15
    - text: 乃以我律賦其心、銘其衷、
      verse: 16
    - text: 又曰、我不復憶其罪、及其不法、
      verse: 17
    - text: 夫旣赦之、則不復爲罪獻祭矣、○
      verse: 18
    - text: 兄弟乎、我儕旣賴耶穌之血、毅然而入聖所、
      verse: 19
    - text: 由彼爲我儕所闢新且生之路、經乎幔、卽其形軀也、
      verse: 20
    - text: 且旣有大祭司、宰上帝家、
      verse: 21
    - text: 則宜以誠心篤信而進、心被灑以除是非之謬誤、身亦爲清水所滌、
      verse: 22
    - text: 持守所承之望而不移、蓋許之者誠信也、
      verse: 23
    - text: 宜彼此顧恤、激勵於仁愛善行、
      verse: 24
    - text: 勿輟會集、如彼輟之者、惟相勸勉、見彼日愈近而愈切、○
      verse: 25
    - text: 我儕旣識眞理、而故干罪、則無復有贖罪之祭、
      verse: 26
    - text: 惟戰慄待鞫、及滅諸敵之烈火耳、
      verse: 27
    - text: 拒摩西之律者、有二三人爲證、其死無恤、
      verse: 28
    - text: 況踐踏上帝子、以所由成聖之約血爲俗、且狎侮施恩之神、爾意若人受刑、其重爲何如乎、
      verse: 29
    - text: 蓋曰、伸寃在我、我必報之、又曰、主必鞫其民、此誰所言、我儕固知之矣、
      verse: 30
    - text: 陷於維生上帝手、可懼哉、○
      verse: 31
    - text: 爾當憶曩日蒙光照後、所忍諸難之大戰、
      verse: 32
    - text: 或受詬誶艱辛、爲人之戲劇、或人受此苦、而己與之、
      verse: 33
    - text: 蓋人在縲絏、爾體恤之、人奪爾業、爾喜聽之、因知有愈美恆存之業也、
      verse: 34
    - text: 故勿去爾果毅、蓋有大賞焉、
      verse: 35
    - text: 爾須忍、致爾旣行上帝旨、則得其所許、
      verse: 36
    - text: 蓋曰、尚有須臾、則來者必來、決不稽遲、
      verse: 37
    - text: 惟我義者、必由信而生、若其退縮、我心不悅之、
      verse: 38
    - text: 然我儕非屬退縮而致淪亡者、乃屬信而致靈之得救者也、
      verse: 39
  - chapter: 11
    verses:
    - text: 夫信爲所望者之基、未見者之據、
      verse: 1
    - text: 古人以之而得美稱、
      verse: 2
    - text: 我儕以信、知諸世界乃由上帝之言而造、致所見者、非由可見者而成也、
      verse: 3
    - text: 亞伯以信、而獻祭於上帝、較該隱尤善、由是得證爲義、卽上帝因其禮而證之、且由此信雖死猶言、
      verse: 4
    - text: 以諾以信而被徙、使之不死、人不復遇焉、上帝徙之故也、蓋其未徙之先、已得上帝悅之之證、
      verse: 5
    - text: 外乎信則不見悅、就上帝者、必信其有、且信其賞賚求之者也、
      verse: 6
    - text: 挪亞以信、而得示以未見之事、寅畏而備方舟、以救其家、由此而罪世、且得依信之義也、
      verse: 7
    - text: 亞伯拉罕有信、蒙召承順、往於將受爲業之地、旣出、不知所往、
      verse: 8
    - text: 以信而旅於所許之地、如在異地、與共承一許之以撒雅各居幕無殊焉、
      verse: 9
    - text: 蓋望有基之邑、其營之造之者、上帝也、
      verse: 10
    - text: 撒拉有信、雖逾生育之年、尚能懷姙、以許之者誠信也、
      verse: 11
    - text: 故自一人猶已死者、生育如天星之繁多、如海沙之無數、○
      verse: 12
    - text: 此皆有信而死、未得所許、惟遙望而迎之、自謂在世爲賓旅、爲寄居者、
      verse: 13
    - text: 夫如是言者、明表其尋求家鄉也、
      verse: 14
    - text: 若念所出之地、必有機可歸、
      verse: 15
    - text: 惟其所慕者尤善、卽在天者、故上帝不恥稱爲彼之上帝、蓋已爲之備邑焉、○
      verse: 16
    - text: 亞伯拉罕有信、見試時獻以撒、卽欣承諸許者、獻其獨生之子、
      verse: 17
    - text: 主曾語之曰、爾裔將由以撒而稱、
      verse: 18
    - text: 彼以爲上帝能使人自死而起、亦如自死中而反受其子也、
      verse: 19
    - text: 以撒有信、於將來之事、祝雅各以掃、
      verse: 20
    - text: 雅各有信、瀕死時、祝約瑟二子、扶杖而拜、
      verse: 21
    - text: 約瑟有信、臨終時、言及以色列裔之將去此、且以己之骸骨囑之、
      verse: 22
    - text: 摩西生時、其父母有信、見子美都、匿之三月、不畏王命、
      verse: 23
    - text: 摩西有信、旣長、不願稱爲法老女之子、
      verse: 24
    - text: 寧與上帝民共受艱辛、不欲暫享罪惡之樂、
      verse: 25
    - text: 以爲緣基督受辱、富於埃及所有之財貨、望賞賚故也、
      verse: 26
    - text: 彼以信而去埃及、不畏王怒、因其堅忍、如見莫能見者、
      verse: 27
    - text: 以信而立逾越節、及灑血禮、免滅長子者及於民衆、
      verse: 28
    - text: 民衆以信而涉紅海、如履陸地、埃及人試行之而沈溺、
      verse: 29
    - text: 且以信而環遶耶利哥城、歷七日而傾圮、
      verse: 30
    - text: 娼妓喇合以信、而和平接納偵者、故不與不順者偕亡、
      verse: 31
    - text: 我又何言哉、如基甸、巴拉、參孫、耶弗他、大衞、撒母耳、與諸先知、若言之、時則不足矣、
      verse: 32
    - text: 其人以信而服諸國、行公義、得應許、箝獅口、
      verse: 33
    - text: 滅火勢、避鋒刃、弱而強、戰而勇、破異邦軍、
      verse: 34
    - text: 有婦得其死者復生、亦有遭酷刑而不願贖、欲得尤善之復起、
      verse: 35
    - text: 又有受戲玩、鞭扑、縲絏、囹圄之試、
      verse: 36
    - text: 受石擊、鋸解、磨煉、死於鋒刃、衣綿羊山羊之皮而流離、受窮乏、患難、暴虐、
      verse: 37
    - text: 於荒野、山嶺、洞穴、地窟、轉徙無常、若此之人、乃斯世不堪有者也、
      verse: 38
    - text: 是皆以信得美證、而未獲所許、
      verse: 39
    - text: 蓋上帝爲我儕所備尤善、使彼外乎我儕者、不得完全也、
      verse: 40
  - chapter: 12
    verses:
    - text: 旣有若許之證者、雲集圍我、則宜釋諸重負與糾纏之罪、以恆忍而趨我前程、
      verse: 1
    - text: 瞻望耶穌、卽我信之始終、彼爲陳於其前之樂、忍受十架、輕視恥辱、今得坐於上帝右、
      verse: 2
    - text: 其忍受惡人如此之橫逆、爾宜念之、免致疲倦喪志、
      verse: 3
    - text: 爾攻罪惡、尚未捍禦至於流血、
      verse: 4
    - text: 又忘勸爾之言、如諭子曰、吾子乎、主懲爾、勿輕視、受其譴、勿喪志、
      verse: 5
    - text: 蓋主所愛者懲之、所納諸子扑之、
      verse: 6
    - text: 爾之所忍乃爲受懲、上帝待爾如子矣、焉有子而父不懲之者乎、
      verse: 7
    - text: 夫懲衆所共也、而爾無之、則爲私生、而非子矣、
      verse: 8
    - text: 且我生身之父懲我、我尚敬之、況諸神之父、不更宜服之以得生乎、
      verse: 9
    - text: 彼乃暫依己意而懲、惟此則爲我之益、使我與其聖也、
      verse: 10
    - text: 凡懲之之時、似非樂、而爲憂、後則由懲生練、而結和平之果、卽義也、
      verse: 11
    - text: 故手垂膝痿者、宜起之、
      verse: 12
    - text: 爲爾足直其徑、免跛者偏離、寧使之愈焉、○
      verse: 13
    - text: 宜務和平及清潔於衆、蓋非清潔、無人得見主也、
      verse: 14
    - text: 愼之哉、恐有失上帝恩者、恐有苦根發萌以擾爾、致衆玷汚、
      verse: 15
    - text: 恐有淫亂者、或輕侮如以掃者、爲一餔啜、而鬻長子之分、
      verse: 16
    - text: 爾知其後欲承祝、雖哭泣以求、終亦見棄、蓋不得改悔之地也、○
      verse: 17
    - text: 夫爾非至可捫火炎之山、及晦冥、昏暗、暴風、
      verse: 18
    - text: 號角之音、宣言之聲、聞者咸求勿復與言、
      verse: 19
    - text: 蓋衆不克當所命云、傍此山者、雖獸、亦必以石擊之、
      verse: 20
    - text: 且所見者可畏之甚、致摩西云、我悚懼戰慄、
      verse: 21
    - text: 爾所至者、乃錫安山維生上帝邑、在天之耶路撒冷、天軍萬數、
      verse: 22
    - text: 諸長子會咸集、卽名錄於天者、曁鞫衆之上帝、並義人得完全者之靈、
      verse: 23
    - text: 且有新約中保耶穌、與所灑之血、此血所言、較亞伯爲尤善、
      verse: 24
    - text: 語爾者愼勿拒之、蓋拒在地之傳命者、尚不得逭、況違夫自天者乎、
      verse: 25
    - text: 當時其聲震地、但今則告之曰、尚有其一、我不第震地、亦必震天、
      verse: 26
    - text: 此所言者、乃指所震必廢、如受造之物、俾不震者恆存、
      verse: 27
    - text: 故我儕旣受不震之國、則宜感恩、而以虔恭寅畏、崇事上帝、爲其所悅、
      verse: 28
    - text: 蓋我之上帝、乃焚燬之火也、
      verse: 29
  - chapter: 13
    verses:
    - text: 兄弟之愛、宜恆存之、
      verse: 1
    - text: 勿忘寓旅、蓋由是而行、曾有接天使而不覺者、
      verse: 2
    - text: 宜念囚者、如與同囚、念被虐者、因己亦具此身、
      verse: 3
    - text: 爾衆宜重婚姻、勿玷牀笫、蓋苟合行淫者、上帝必鞫之、
      verse: 4
    - text: 勿好利、以爾所有爲足、蓋上帝嘗云、我必不棄爾、不遺爾也、
      verse: 5
    - text: 如是、我儕毅然曰、主乃我助、我無所畏、人其如我何、○
      verse: 6
    - text: 導爾而宣上帝道於爾者、宜念之、揆其生平之果效、而法其信、
      verse: 7
    - text: 夫耶穌基督在昨在今、爰及世世、一也、
      verse: 8
    - text: 勿爲異端諸教所蕩、蓋心以恩而堅、乃善、非以食耳、行乎此者、未獲益也、
      verse: 9
    - text: 我儕有壇、凡奉事於幕者、不得食其物、
      verse: 10
    - text: 夫犧牲之血、大祭司爲罪攜入聖所、其體則焚於營外、
      verse: 11
    - text: 如是、耶穌欲以己血使民成聖、亦受苦於邑門之外、
      verse: 12
    - text: 故我儕宜負其辱、出營外就之、
      verse: 13
    - text: 蓋我儕於此無恆存之邑、惟求將來者、
      verse: 14
    - text: 是以當由耶穌、恆獻頌讚之祭於上帝、此卽承奉其名、口中之果也、
      verse: 15
    - text: 勿忘爲善、供人所需、如此之祭、乃上帝所悅者、
      verse: 16
    - text: 導爾者宜順服之、因彼爲爾之靈儆醒、如將陳訴者、使彼於此樂而不憂、否則於爾無益也、○
      verse: 17
    - text: 請爾爲我儕祈禱、蓋我自信良心素具、凡事欲依正道而行、
      verse: 18
    - text: 我尤切求爾行此、致返就爾尤速也、○
      verse: 19
    - text: 願平康之上帝、曾以永約之血、使羣羊之大牧、我主耶穌、自死復生、
      verse: 20
    - text: 俾爾備乎諸善、以行其旨、且由耶穌基督、於爾之衷成其所悅、願榮歸之、爰及世世、阿們、○
      verse: 21
    - text: 兄弟乎、我畧書以遺爾、請容我勸勉之言、
      verse: 22
    - text: 爾曹宜知兄弟提摩太已見釋、若其速至、我將偕之見爾、
      verse: 23
    - text: 爲問諸導爾者及諸聖徒安、在義大利者問爾安、
      verse: 24
    - text: 願恩惠偕爾衆、阿們、
      verse: 25
  name: Hebrews
- chapters:
  - chapter: 1
    verses:
    - text: 上帝及主耶穌基督之僕雅各、請十二支之散處者安、
      verse: 1
    - text: 我兄弟乎、爾罹諸試、當悉以爲樂、
      verse: 2
    - text: 因知爾信之經驗、乃致忍也、
      verse: 3
    - text: 惟使忍成功、致爾完全無缺、○
      verse: 4
    - text: 爾中若有缺於智者、當求上帝、彼博施於衆、不責乎人、必賜之焉、
      verse: 5
    - text: 但其求也、宜信而無疑、蓋疑者譬之海浪、風激而蕩漾、
      verse: 6
    - text: 斯人勿意有獲於主、
      verse: 7
    - text: 貳心之人、所行無定、○
      verse: 8
    - text: 兄弟之卑者、當因升高而樂、
      verse: 9
    - text: 富者降卑亦然、以其如草花將逝也、
      verse: 10
    - text: 蓋日出風炎、則草枯花謝、秀色云亡、富者於其所爲、其衰亦若是、○
      verse: 11
    - text: 忍試者福矣、蓋旣經驗、必受維生之冕、卽主所許於愛己者、
      verse: 12
    - text: 見試者、勿謂我爲上帝所試、蓋上帝不試於惡、亦不試人、
      verse: 13
    - text: 凡爲己慾所誘惑者、乃見試也、
      verse: 14
    - text: 慾旣孕、則生罪、罪旣成、則產死、
      verse: 15
    - text: 我所愛之兄弟乎、毋迷誤、
      verse: 16
    - text: 凡美善之施、純全之賚、皆由於上、自光明之父而降、彼無變易、亦無移影、
      verse: 17
    - text: 且循己旨、以眞道生我儕、俾於其所造者、猶初實之果焉、○
      verse: 18
    - text: 我所愛之兄弟其知之、各宜疾於聽、徐於言、緩於怒、
      verse: 19
    - text: 蓋人之怒、非成上帝之義也、
      verse: 20
    - text: 故宜去諸汚穢惡慝、以謙和承所種之道、卽能救爾靈者、
      verse: 21
    - text: 惟宜行道、不第聞之而自欺也、
      verse: 22
    - text: 蓋聞道而不行者、猶人觀其本來面目於鏡、
      verse: 23
    - text: 旣觀而往、遂忘其何若矣、
      verse: 24
    - text: 惟察夫純全之律、乃使人自由者、且恆於是、非聞而忘、乃遵而行者、斯人於其所爲、必獲福矣、
      verse: 25
    - text: 人若自以爲敬虔、而不捫其舌、自欺其心、其敬虔乃虛矣、
      verse: 26
    - text: 夫眷顧孤寡於彼患難之間、且自守不爲斯世所染者、此則於我父上帝前、爲純潔無玷之敬虔也、
      verse: 27
  - chapter: 2
    verses:
    - text: 我兄弟乎、爾守有榮之主耶穌基督之道、則勿以貌取人、
      verse: 1
    - text: 爾之會堂、若有金環華服者入、亦有貧而惡衣者入、
      verse: 2
    - text: 爾顧華服者曰、安坐於此、謂貧者曰、且立於彼、或坐我足几之下、
      verse: 3
    - text: 豈非爾衷歧異、以惡念判別乎、
      verse: 4
    - text: 我所愛之兄弟乎、聽之哉、上帝豈非選斯世之貧者、使富於信、而承其所許於愛己者之國乎、
      verse: 5
    - text: 爾乃辱夫貧者、彼富者非挾制爾、曳爾至公庭乎、
      verse: 6
    - text: 非謗爾見稱之美名乎、
      verse: 7
    - text: 然依經所載、愛鄰如己之尊律、爾若盡之、則善矣、
      verse: 8
    - text: 若以貌取人則爲罪、乃律所擬爲干犯者、
      verse: 9
    - text: 人守全律而蹶於一、是干衆律也、
      verse: 10
    - text: 蓋言毋淫者、亦言毋殺、爾若不淫而殺、則爲干律者矣、
      verse: 11
    - text: 或言或行、宜如將受鞫於自由之律者、
      verse: 12
    - text: 蓋未施矜恤者、其受鞫亦不獲矜恤、夫矜恤也、必勝乎鞫、○
      verse: 13
    - text: 我兄弟乎、人若自謂有信而無行、何益之有、信能救之乎、
      verse: 14
    - text: 若兄弟或姊妹裸體、而日乏食、
      verse: 15
    - text: 爾中或語之曰、安然而往、願爾温飽、而不予以身之所需、則何益哉、
      verse: 16
    - text: 如是信而無行、乃死耳、
      verse: 17
    - text: 或謂爾有信、我有行、爾其以行外之信示我、我則由我之行以信示爾、
      verse: 18
    - text: 爾信上帝惟一、善矣、諸鬼亦信之而戰慄、
      verse: 19
    - text: 虛誕之人歟、豈不知行外之信乃死乎、
      verse: 20
    - text: 我祖亞伯拉罕獻子以撒於壇、非由行見義乎、
      verse: 21
    - text: 可見其信與行同工、且信由行而成全也、
      verse: 22
    - text: 此乃應經所云、亞伯拉罕信上帝、義遂歸之、且稱爲上帝友、
      verse: 23
    - text: 由是觀之、人見義乃由行、非獨由信也、
      verse: 24
    - text: 如妓喇合納使者、使出他途、非亦由行見義乎、
      verse: 25
    - text: 蓋身外乎靈則死、信外乎行亦死也、
      verse: 26
  - chapter: 3
    verses:
    - text: 我兄弟乎、勿多爲師、蓋知我儕受鞫尤嚴也、
      verse: 1
    - text: 夫我儕於事多蹶、惟於言無蹶者、是爲完人、能範其身、
      verse: 2
    - text: 若置勒於馬口、使之馴服、則可馭其一身、
      verse: 3
    - text: 試觀諸舟如彼其大、且爲狂風所盪、運以小舵、則隨舵師所欲、
      verse: 4
    - text: 如是、舌爲小體、而誇大焉、些須之火、能燃若大之林、
      verse: 5
    - text: 舌乃火、於百體中爲不義之寰區、玷汚一身、爇畢生之行動、其火乃由地獄也、
      verse: 6
    - text: 蓋凡禽獸、昆蟲、鱗介、皆可制、且已爲人制、
      verse: 7
    - text: 惟舌莫能制、乃不息之惡、充以死毒焉、
      verse: 8
    - text: 我儕以之祝主卽父、亦以詛夫依上帝形而造之人、
      verse: 9
    - text: 祝與詛均出一口、我兄弟乎、此非所宜也、
      verse: 10
    - text: 源泉豈自一穴而出甘苦乎、
      verse: 11
    - text: 我兄弟乎、無花果樹能結橄欖乎、葡萄樹能結無花果乎、水之鹹者、亦不能出淡者矣、○
      verse: 12
    - text: 爾中孰睿而智乎、宜以温柔之智、自善行而彰其工、
      verse: 13
    - text: 若心懷嫉很朋黨、則勿誇、勿誑以敵眞理、
      verse: 14
    - text: 此智非自上而來、乃屬地與慾與魔也、
      verse: 15
    - text: 蓋媢嫉朋黨所在、必有紛亂與諸惡行、
      verse: 16
    - text: 惟自上之智、則首貞潔、次和平、温良、柔順、充以矜恤與善果、無貳無僞、
      verse: 17
    - text: 仁義之果、乃以和致和者之所播也、
      verse: 18
  - chapter: 4
    verses:
    - text: 爾中之戰鬬爭競奚自哉、非自戰於爾百體中之慾乎、
      verse: 1
    - text: 爾欲而不得、爾殺爾嫉而不能得、戰鬬也、爭競也、爾之無所得者、以爾不求也、
      verse: 2
    - text: 爾求而不得、以爾妄求、欲用之於爾慾也、
      verse: 3
    - text: 淫亂者乎、爾豈不知友於世、乃敵上帝乎、凡欲爲世之友者、自爲上帝敵也、
      verse: 4
    - text: 爾意經言豈徒然哉、其所使居於我儕之靈、詎戀慕以至媢嫉乎、
      verse: 5
    - text: 惟彼賜恩尤大、故曰、上帝拒驕傲者、賜恩於謙卑者、
      verse: 6
    - text: 是以爾宜服於上帝、惟禦魔、魔則遁、
      verse: 7
    - text: 近上帝、上帝則近爾、干罪者淨乃手、貳心者潔乃心、
      verse: 8
    - text: 宜負苦悲泣、易笑爲哀、易樂爲憂、
      verse: 9
    - text: 自卑於主前、主則升爾、○
      verse: 10
    - text: 兄弟乎、毋相詆、詆兄弟擬兄弟者、是詆律擬律也、爾若擬律、則非守律者、乃擬之者矣、
      verse: 11
    - text: 立律而擬之者惟一、能救能滅者是也、爾爲誰、而擬人乎、○
      verse: 12
    - text: 噫、爾言今日明日將往某邑、寓彼一年、貿易獲利、
      verse: 13
    - text: 但明日如何、爾不知也、爾生命伊何、猶雲霧耳、暫見而卽無矣、
      verse: 14
    - text: 寧言若主有旨、我儕且生、行此行彼、
      verse: 15
    - text: 今爾乃以虛誕自詡、凡此者非善也、
      verse: 16
    - text: 蓋知善而不行者、罪也、
      verse: 17
  - chapter: 5
    verses:
    - text: 噫、富者歟、宜悲泣號咷、因苦難將臨於爾也、
      verse: 1
    - text: 爾財壞矣、爾衣蠹矣、
      verse: 2
    - text: 爾金銀銹矣、其銹將爲證於爾、且如火而蝕爾肉、爾已積財於末日也、
      verse: 3
    - text: 刈於爾田之工值、爾以詭譎不給、有聲籲呼、且刈者之呼號、已入萬軍之主之耳矣、
      verse: 4
    - text: 爾在世奢侈宴樂、饜爾心於宰割之日、
      verse: 5
    - text: 爾罪義者而殺之、彼不拒爾、○
      verse: 6
    - text: 兄弟乎、宜恆忍以待主臨、試觀農人冀地之嘉產、恆忍以待、至得前後之雨、
      verse: 7
    - text: 爾亦宜恆忍、堅乃心、蓋主之臨伊邇也、
      verse: 8
    - text: 兄弟乎、勿相嗟怨、免爾受鞫、鞫者已立門前矣、
      verse: 9
    - text: 兄弟乎、取奉主名而言之諸先知、爲受苦恆忍之模範、
      verse: 10
    - text: 恆忍者、視爲有福、約伯之忍、爾聞之矣、主究竟如何、爾見之矣、蓋主極其慈悲矜恤也、○
      verse: 11
    - text: 我兄弟乎、天也、地也、他物也、勿指之而誓、惟是則是、否則否、免陷於鞫也、○
      verse: 12
    - text: 爾中有憂苦者、則祈禱、有喜樂者、則歌頌、
      verse: 13
    - text: 有病者、則請會中長老、奉主名膏之以膏、爲之祈禱、
      verse: 14
    - text: 夫由信之祈禱、可救病者、主將起之、如其干罪、亦將赦之、
      verse: 15
    - text: 宜彼此認罪、互相祈禱、致可得愈、蓋義者之懇求、大有成效也、
      verse: 16
    - text: 以利亞之爲人、情同我儕、切求不雨、則不雨於地、歷三年有六月、
      verse: 17
    - text: 再求、則天賜雨、而地出其產焉、○
      verse: 18
    - text: 兄弟乎、爾中或迷失眞道、而有使之反正者、
      verse: 19
    - text: 當知使罪人反自迷途、乃救一人免死、掩罪多矣、
      verse: 20
  name: James
- chapters:
  - chapter: 1
    verses:
    - text: 耶穌基督之使徒彼得、書達散處於本都、加拉太、加帕多家、亞西亞、庇推尼之客旅、
      verse: 1
    - text: 依父上帝之豫知而蒙選、由聖神而成聖、以致順服、灑以耶穌基督之血者、願恩惠平康、益增於爾、○
      verse: 2
    - text: 祝頌我主耶穌基督之父上帝、依其鴻慈、由耶穌基督自死復起、重生我儕、致獲維生之望、
      verse: 3
    - text: 而得不壞不玷不衰之業、爲爾存之於天、
      verse: 4
    - text: 由上帝之能、以信而得守護、致蒙拯救、將顯於季世者、
      verse: 5
    - text: 爾於此則喜甚、但今或須受諸試而暫憂、
      verse: 6
    - text: 使爾信之驗、寶於火煉可壞之金、於耶穌基督之顯著、得厥讚美、及尊與榮、
      verse: 7
    - text: 夫爾未見而愛之、今雖不見而信之、則喜甚、其樂也、乃言不能罄、榮莫與京者也、
      verse: 8
    - text: 得爾信之效、卽爾靈之救、
      verse: 9
    - text: 斯救也、諸先知豫言將臨於爾之恩者、且探索而研究之、
      verse: 10
    - text: 乃考基督之神在其衷者、豫證基督受苦、而後得榮、所指何時、並何如時、
      verse: 11
    - text: 彼得啟示、非爲己、乃爲爾曹而役斯事、卽今宣福音者、賴自天所遣之聖神、告爾此事也、天使亦欲詳察之、○
      verse: 12
    - text: 故宜束爾志、制爾心、專望於耶穌基督顯時將錫之恩、
      verse: 13
    - text: 如順命之子、不狥昔時無知之慾、
      verse: 14
    - text: 召爾者聖矣、爾於諸行亦宜效其聖、
      verse: 15
    - text: 蓋記云、爾宜聖、因我聖也、
      verse: 16
    - text: 爾若籲不以貌視人、依行而鞫之父、則旅居斯世、自當儆惕、
      verse: 17
    - text: 緣知爾見贖、脫祖父所傳之妄行、非以金銀可壞之物、
      verse: 18
    - text: 乃以寶血、如無疵無玷之羔、卽基督之血也、
      verse: 19
    - text: 彼於創世之先、固爲上帝所豫知、但在季世、爲爾藉之信上帝者而顯焉、
      verse: 20
    - text: 上帝自死起之、予之榮、致爾信爾望、皆在上帝、
      verse: 21
    - text: 爾曹旣循眞理、以潔己心、致愛兄弟無僞、則宜切心相愛、
      verse: 22
    - text: 以爾重生、非由可壞之種、乃由不可壞者、卽上帝之道、生而恆存者也、
      verse: 23
    - text: 蓋曰、世人如草、其榮如花、草枯花謝、
      verse: 24
    - text: 惟主道永存、斯道也、卽所宣於爾之福音也、
      verse: 25
  - chapter: 2
    verses:
    - text: 爾曹旣霑主之仁澤、去諸惡慝、詭譎、僞善、媢嫉、毀謗、
      verse: 1
    - text: 宜如甫生之嬰、戀慕純而合宜之乳、使爾由之漸長、以致蒙救、
      verse: 2
    - text: 宜如甫生之嬰、戀慕純而合宜之乳、使爾由之漸長、以致蒙救、
      verse: 3
    - text: 主乃活石、爲人所棄、而上帝則選而寶之、
      verse: 4
    - text: 爾旣就之、亦如活石、築成靈室、爲聖祭司、以獻靈祭、由耶穌基督而蒙嘉納於上帝、
      verse: 5
    - text: 經云、我以所選而寶之屋隅首石、置於錫安、信之者不啟羞、
      verse: 6
    - text: 於爾信者則爲寶、於不信者、則曰、工師所棄之石、成爲屋隅首石、
      verse: 7
    - text: 且爲躓石、爲礙磐、以其背道而蹶焉、此亦豫定者也、
      verse: 8
    - text: 惟爾乃蒙選之族、王室之祭司、維聖之國、特設之民、俾彰召爾出幽暗入奇光者之德、
      verse: 9
    - text: 素非爲民、今爲上帝民、素未蒙恤、今蒙恤矣、○
      verse: 10
    - text: 愛友乎、爾若客旅、若寄居、我勸爾戒形軀之慾、卽攻爾心者也、
      verse: 11
    - text: 於異邦中宜正爾行、使素謗爾爲惡者見之、則榮上帝於眷顧之日、
      verse: 12
    - text: 爲主故、服人諸制、或在上之王、
      verse: 13
    - text: 或王所遣罰惡彰善之方伯、
      verse: 14
    - text: 蓋上帝之旨、欲以善行杜愚人無知之口、
      verse: 15
    - text: 爾得自由、勿以自由而掩惡、惟如上帝之僕、
      verse: 16
    - text: 宜敬衆人、愛兄弟、畏上帝、尊君王、○
      verse: 17
    - text: 爲僕者宜以敬畏服爾主、不惟於温良者、卽於邪僻者亦然、
      verse: 18
    - text: 緣有對上帝之良、雖受枉而忍憂、則見納矣、
      verse: 19
    - text: 爾干罪見撻而忍、何譽之有、若行善受苦而忍、此乃上帝所嘉也、
      verse: 20
    - text: 爾之見召、因基督爲爾受苦、遺範於爾、使踐其迹、
      verse: 21
    - text: 彼未干罪、口無詭譎、
      verse: 22
    - text: 見詬不反詈、受苦無厲言、乃自託於依義而鞫者、
      verse: 23
    - text: 身負我儕之罪、而懸於木、致我旣死於罪、而生於義、因彼之損傷、而爾得醫、
      verse: 24
    - text: 蓋爾素如歧路之羊、今歸爾靈之司牧監督矣、
      verse: 25
  - chapter: 3
    verses:
    - text: 爲婦者宜服爾夫、或夫不從道、致外乎道、由婦所行、亦可得之、
      verse: 1
    - text: 蓋以見爾貞潔之行、及敬畏也、
      verse: 2
    - text: 爾之飾、毋在外、如辮髮、佩金、衣美衣、
      verse: 3
    - text: 乃在温柔恬靜之性、隱於心不可壞者、此在上帝前爲至寶、
      verse: 4
    - text: 古昔聖女、上帝是望、亦以是自飾、服於其夫、
      verse: 5
    - text: 如撒拉順從亞伯拉罕、稱之爲主、爾若行善、無所畏懼、則爲其女矣、○
      verse: 6
    - text: 爲夫者亦宜循理、與婦同居、視猶弱器、共承維生之恩、爾其尊之、免爾之祈禱有所阻也、○
      verse: 7
    - text: 要之、僉宜同心、體恤、友愛、慈憐、謙遜、
      verse: 8
    - text: 毋以惡報惡、以詬報詬、反爲祝嘏、蓋爾爲此見召、致可得福、
      verse: 9
    - text: 故曰、凡欲愛生命而見佳日者、宜禁其舌於惡、其口於譎、
      verse: 10
    - text: 避惡行善、求和平而追隨之、
      verse: 11
    - text: 蓋主目顧義人、耳聽其祈、惟主之面鑒彼惡人、
      verse: 12
    - text: 爾若熱衷爲善、害爾者其誰、
      verse: 13
    - text: 若因義受苦、則福矣、勿畏其威、勿爲所撼、
      verse: 14
    - text: 中心尊主基督爲聖、素備應對、以答凡詰爾衷所望之故者、惟宜温柔敬畏耳、
      verse: 15
    - text: 旣懷無虧之良、及受謗言、使誣爾宗基督之善行者、自覺羞愧、
      verse: 16
    - text: 若爲上帝之旨、則爾行善受苦、愈於行惡受苦矣、
      verse: 17
    - text: 蓋基督亦一次爲罪受苦、義者代不義者、以導我儕歸上帝、其身雖受死、其靈則見甦、
      verse: 18
    - text: 且以靈往而宣道於獄中諸靈、
      verse: 19
    - text: 卽昔之背逆者、上帝於挪亞備舟之日、忍以待之、當時由水得救者無幾、惟八人耳、
      verse: 20
    - text: 今之洗禮、乃其影像、以救爾曹、非去形軀之汚、惟求無虧之良於上帝前、乃因耶穌基督之復起也、
      verse: 21
    - text: 彼已升天、在上帝右、凡天使與有權有能者咸服之、
      verse: 22
  - chapter: 4
    verses:
    - text: 基督旣以身受苦、爾亦宜以此志自衞、蓋受苦於身者、則與罪絕矣、
      verse: 1
    - text: 俾不再循人慾、惟循上帝之旨、以度餘年、
      verse: 2
    - text: 爾往時從異邦人之欲、而行邪侈、縱恣、沈湎、荒宴、般樂、及違理拜像之事、亦足矣、
      verse: 3
    - text: 彼見爾不同其流蕩無度、則異而謗之、
      verse: 4
    - text: 若輩必自陳於鞫生者死者之主、
      verse: 5
    - text: 是以福音曾宣於死者、使其身如人而受鞫、其靈依上帝而得生、○
      verse: 6
    - text: 夫萬物之終伊邇、故宜端正、節制而祈禱、
      verse: 7
    - text: 首要者、宜切心相愛、蓋愛蔽多罪、
      verse: 8
    - text: 互相接納而勿吝、
      verse: 9
    - text: 各依所受恩賜以相施、如忠信之執事、司上帝鴻恩者、
      verse: 10
    - text: 或宣道、則依上帝之詔、或役事、則依上帝所賜之能、致上帝由耶穌基督凡事受榮、願榮與權歸之、爰及世世、阿們、○
      verse: 11
    - text: 愛友乎、若遇火煉之試、勿以爲不測而奇之、
      verse: 12
    - text: 爾旣與基督之苦、當以爲樂、俾於其榮顯著時、亦可歡欣踴躍、
      verse: 13
    - text: 若爲基督名而見詬、則福矣、蓋上帝有榮之神止於爾也、
      verse: 14
    - text: 爾中勿因兇殺、盜竊、惡行、妄豫、而受苦、
      verse: 15
    - text: 惟因爲基督徒而受苦、則毋愧、乃緣此名歸榮上帝也、
      verse: 16
    - text: 蓋時至則鞫自上帝之家始、若自我儕始、彼不服從上帝福音者、其終將何如哉、
      verse: 17
    - text: 若義者僅得救、則不虔不善者、將處於何地乎、
      verse: 18
    - text: 故循上帝旨而受苦者、宜以善行、託己靈於誠信造化之主也、
      verse: 19
  - chapter: 5
    verses:
    - text: 我勸爾中諸長老、我亦同爲長老、證基督受苦、共與將顯之榮者也、
      verse: 1
    - text: 宜牧爾中上帝羣而督之、非由強、乃由願、非趨利、乃樂爲、
      verse: 2
    - text: 非主持所託、乃模範於衆、
      verse: 3
    - text: 於牧長顯著時、必得不敝之榮冕、
      verse: 4
    - text: 幼宜服長、爾曹謙以自束、互相服役、蓋上帝拒驕泰者、賜恩卑遜者、
      verse: 5
    - text: 故於上帝大能之下、爾當自卑、俾得屆期擢爾、
      verse: 6
    - text: 以凡所慮者託之、蓋彼眷顧爾也、
      verse: 7
    - text: 宜節制儆醒、爾敵乃魔、如吼獅徧行、覓可吞噬者、
      verse: 8
    - text: 宜堅於信以禦之、知爾兄弟在世、亦經此苦、
      verse: 9
    - text: 施諸恩之上帝、緣基督召爾享其永榮、俾爾於暫苦後、完全、堅固、強健、
      verse: 10
    - text: 願權勢歸之、爰及世世、阿們、○
      verse: 11
    - text: 我畧書此、由我所視爲忠信之兄弟西拉、遺爾以爲勸、且證此爲上帝眞恩、爾宜堅立其中、
      verse: 12
    - text: 在巴比倫之會、與爾共蒙選者、及吾子馬可問爾安、
      verse: 13
    - text: 宜接吻以愛、互相問安、願平康歸爾凡宗基督者、
      verse: 14
  name: I Peter
- chapters:
  - chapter: 1
    verses:
    - text: 耶穌基督之僕使徒西門彼得、書達與我儕同獲此寶信、在我上帝、我救者、耶穌基督之義也、
      verse: 1
    - text: 願恩惠平康、因識上帝及我主耶穌、益增於爾、
      verse: 2
    - text: 蓋其神能錫我一切關乎維生敬虔之事、乃因識夫以榮以德召我者也、
      verse: 3
    - text: 且由是錫以寶貴豐厚之許、俾爾得脫在世因慾之敗壞、克與夫上帝之性、
      verse: 4
    - text: 緣此、爾當殷勤、於信益德、於德益智、
      verse: 5
    - text: 於智益節、於節益忍、於忍益虔、
      verse: 6
    - text: 於虔益友愛、於友愛益仁慈、
      verse: 7
    - text: 爾有此而擴充之、則必使爾於識我主耶穌基督、不怠不荒、
      verse: 8
    - text: 無此者則盲、僅視所近、忘其舊罪已潔、
      verse: 9
    - text: 是故兄弟、愈當殷勤、以堅爾召爾選、爾若行此、則永不蹶躓、
      verse: 10
    - text: 蓋於我主我救者耶穌基督永久之國、必錫爾裕然而入、○
      verse: 11
    - text: 爾雖知此、且堅定於所得之眞理、我必恆使爾憶之、
      verse: 12
    - text: 我尚在此幕時、勉爾記憶宜也、
      verse: 13
    - text: 蓋知我去幕之日速矣、一如我主耶穌基督所示我者、
      verse: 14
    - text: 我且殷勤、使爾於我逝後、時能憶斯、
      verse: 15
    - text: 我儕以我主耶穌基督之能、與其降臨示爾、非從巧飾虛詞、乃曾目擊其威、
      verse: 16
    - text: 蓋彼由父上帝得尊榮時、有聲自大榮臨之、曰、此我愛子、我所欣悅者、
      verse: 17
    - text: 此自天之聲、我儕偕彼於聖山時聞之、
      verse: 18
    - text: 且有更確之豫言、爾宜顧之、如燈燭暗、迨日始旦、明星甫照爾心矣、
      verse: 19
    - text: 首要者、宜知經之豫言、未有出於臆說者、
      verse: 20
    - text: 蓋豫言非由人意而來、乃感於聖神者、由上帝而言也、
      verse: 21
  - chapter: 2
    verses:
    - text: 昔有僞先知起於民間、爾中亦將有僞師、私傳左道以陷人、並拒贖之之主、自取速亡、
      verse: 1
    - text: 將有多人從其淫行、眞道因之而受謗、
      verse: 2
    - text: 彼由貪婪、將以飾言漁爾之利、自昔其鞫不遲、淪亡不寢、
      verse: 3
    - text: 夫上帝旣不惜干罪之天使、投之暗府、付之幽坎、守以待鞫、
      verse: 4
    - text: 又不惜上古之世、降洪水於不虔者、惟存宣義之挪亞八人、
      verse: 5
    - text: 又灰燼所多瑪蛾摩拉二邑、以傾陷定其罪、以爲後之不虔者鑒、
      verse: 6
    - text: 惟拯義者羅得、卽以惡人之淫行爲殷憂者、
      verse: 7
    - text: 蓋此義者居其中、且見且聞、以其不法之行、日傷公義之心、
      verse: 8
    - text: 主知拯虔者於試中、而留不義者於刑下、以待鞫日、
      verse: 9
    - text: 彼狥形軀、縱汚慾、輕視執政者爲尤甚、然其果敢自恃、謗讟尊榮、而不戰慄、
      verse: 10
    - text: 夫天使雖權力尤大、而於主前、尚不詬詈以訟之、
      verse: 11
    - text: 但此輩乃無知之物、生性如畜、以備執而屠者、謗讟其所不知、將於所敗者而見敗、
      verse: 12
    - text: 其受非義、乃非義之值也、彼以白晝宴樂爲快、乃玷乃垢、與爾同餐時、則於愛筵而宴樂也、
      verse: 13
    - text: 其目充淫色、不已於罪、煽惑不堅之人、心習貪婪、是爲受詛之子、
      verse: 14
    - text: 棄正道而迷罔、從比珥子巴蘭之道、卽愛不義之值者也、
      verse: 15
    - text: 彼爲己之過愆見責、瘖驢作人聲、禁先知之狂妄、
      verse: 16
    - text: 若輩乃如眢井、狂風所蕩之霧、有晦冥幽暗者待之、
      verse: 17
    - text: 蓋其言矜誇虛誕、由形軀之慾、以邪淫誘乎甫脫妄行者、
      verse: 18
    - text: 許之以自由、而己則爲邪慝之奴、蓋爲其所勝者、卽爲其奴也、
      verse: 19
    - text: 人旣因識主救者耶穌基督、得脫世汚、若復爲其所累所勝、則後況較前尤劇、
      verse: 20
    - text: 蓋識義路、而背所受之聖誡、不如不識之爲愈也、
      verse: 21
    - text: 斯人也、如諺所云、犬旣吐而轉食之、豕旣浴而復淖之、
      verse: 22
  - chapter: 3
    verses:
    - text: 愛友乎、我今以此後書遺爾、俱激勵爾誠心、俾爾記憶、
      verse: 1
    - text: 卽念夫聖先知往昔之言、及主救者藉爾之使徒所命、
      verse: 2
    - text: 首焉者、宜知季世將有戲謔者出而戲謔、從己慾而行、
      verse: 3
    - text: 謂降臨之許安在、自列祖寢後、萬物與初創時無異、
      verse: 4
    - text: 彼甘忘太古以上帝命而有諸天、及地自水而出、以水而結、
      verse: 5
    - text: 故當時之世、爲水氾濫而沒、
      verse: 6
    - text: 但今之天地、以是命而存以待火、留至惡人受鞫淪亡之日也、○
      verse: 7
    - text: 愛友乎、勿忘斯事、在主一日猶千年、千年猶一日、
      verse: 8
    - text: 主不延緩其所許、若有視爲延緩者、是乃寬忍爾曹、不欲一人淪亡、惟欲人皆改悔、
      verse: 9
    - text: 然主日將至、如盜然、是日諸天訇然而逝、體質俱爲烈火所化、地與其間之造作盡爇焉、
      verse: 10
    - text: 諸物旣將如是消滅、則爾曹之爲人、當如何清潔敬虔哉、
      verse: 11
    - text: 企慕上帝之日至、諸天因而焚毀、有體質者、悉以烈火銷鎔之、
      verse: 12
    - text: 我儕依其所許、希望新天新地、義寓其中焉、○
      verse: 13
    - text: 愛友乎、爾旣望此、則宜殷勤、俾獲平康、無玷無疵於其前、
      verse: 14
    - text: 且視我主之寬忍爲拯救、如我儕所愛之兄弟保羅、依所賦之智、嘗以書遺爾、
      verse: 15
    - text: 彼之諸書亦論及此、中有難明者、而不學不固之輩強解之、於他經亦然、乃自取淪亡也、○
      verse: 16
    - text: 愛友乎、旣豫知之、則宜謹愼、免爲惡者之謬所誘、失爾堅也、
      verse: 17
    - text: 惟宜增益於恩、及識夫我主救者耶穌基督、願榮歸之、自今以至永世、阿們、
      verse: 18
  name: II Peter
- chapters:
  - chapter: 1
    verses:
    - text: 維生之道、元始而有、我儕所聞所見、所目覩而手捫者、
      verse: 1
    - text: 此生顯著、我儕曾見之而爲證、且以語爾、卽永生也、乃原與父偕、而顯著於我儕者、
      verse: 2
    - text: 夫我儕以所見所聞者語爾、使爾心交於我儕、我儕亦心交於父、及其子耶穌基督、
      verse: 3
    - text: 我書此遺爾、俾我儕喜樂充盈焉、○
      verse: 4
    - text: 夫上帝乃光、無少暗昧、此我所聞於彼、而報於爾之示諭也、
      verse: 5
    - text: 若言心交於彼、而行於暗昧、則誑而不循眞理、
      verse: 6
    - text: 若行於光、猶彼在光、則互有心交、而其子耶穌之血、潔我諸罪矣、
      verse: 7
    - text: 若言無罪、則自欺、而眞理不在我衷、
      verse: 8
    - text: 若承我罪、彼乃信義、必赦我罪、潔我諸不義矣、
      verse: 9
    - text: 若言我未干罪、則以彼爲誑、其道不在我衷矣、
      verse: 10
  - chapter: 2
    verses:
    - text: 我小子乎、我書此遺爾、免爾干罪、人若干罪、則於父前我儕有代言者、卽義者耶穌基督也、
      verse: 1
    - text: 彼爲我罪作挽回之祭、不第爲我、亦爲舉世焉、
      verse: 2
    - text: 我若守其誡、則自知識之也、
      verse: 3
    - text: 人自謂識之、而不守其誡、則爲誑者、眞理不在彼衷矣、
      verse: 4
    - text: 惟守其道者、則上帝之愛、誠成全於彼矣、以是知我儕在主中也、
      verse: 5
    - text: 自謂恆在主中者、其所行當如彼所行也、○
      verse: 6
    - text: 愛友乎、我書與爾者、非新誡、乃爾自初所有之舊誡、舊誡也者、卽爾所聞之道也、
      verse: 7
    - text: 再者、我以新誡書與爾、其事在彼爲眞、在爾亦然、因幽暗漸逝、眞光已照矣、
      verse: 8
    - text: 人自謂在光中、而惡兄弟、乃尚在暗中也、
      verse: 9
    - text: 愛兄弟者、乃居光中、無由傾躓、
      verse: 10
    - text: 惟惡兄弟者、乃在暗中、且行於暗中、不知所往、因暗盲其目也、○
      verse: 11
    - text: 小子乎、我書與爾、以爾諸罪、因其名見赦矣、
      verse: 12
    - text: 父老乎、我書與爾、以爾識自始而有者、少者乎、我書與爾、以爾已勝惡者、孺子乎、我曾書與爾、以爾識父、
      verse: 13
    - text: 父老乎、我曾書與爾、以爾識自始而有者、少者乎、我曾書與爾、以爾剛健、且上帝之道、恆在爾中、而爾已勝惡者、
      verse: 14
    - text: 勿愛斯世與在世之物、人若愛世、則父之愛不在其衷、
      verse: 15
    - text: 蓋凡在世者、如形軀之慾、眼目之慾、並此生之驕矜、皆非由父、乃由世也、
      verse: 16
    - text: 且世漸逝、其慾亦然、惟行上帝旨者永存、○
      verse: 17
    - text: 孺子乎、斯乃末時、爾嘗聞有敵基督者至、今已多有敵基督者興起矣、以是知爲末時也、
      verse: 18
    - text: 彼自我而出、但非屬我者、若其屬我、則恆偕我矣、然其出也、乃顯其皆非屬我也、
      verse: 19
    - text: 爾受膏於聖者、無不知也、
      verse: 20
    - text: 我書與爾、非因爾不識眞理、乃因爾識之、且凡虛誑、非由於眞理也、
      verse: 21
    - text: 誑者誰耶、非不認耶穌爲基督者乎、其不認父與子者、卽敵基督者也、
      verse: 22
    - text: 凡不認子者、不有父也、認子者、卽有父也、
      verse: 23
    - text: 爾曹自始所聞者、當恆在爾衷、若然、則爾亦恆在子及父中矣、
      verse: 24
    - text: 此其所許於我者、卽永生也、
      verse: 25
    - text: 我書此遺爾、乃指誤誨爾之人、
      verse: 26
    - text: 惟爾自主所受之膏、恆在爾衷、則不須人訓爾、彼之膏、卽以諸事訓爾、是乃眞而無誑、爾當依其所訓、恆在彼中焉、
      verse: 27
    - text: 小子乎、今宜恆在彼中、迨彼顯著、我儕於其降臨時、可毅然而無愧、
      verse: 28
    - text: 爾若知彼爲義、則知凡行義者、皆由之而生也、
      verse: 29
  - chapter: 3
    verses:
    - text: 試觀父以如何之愛賜我儕、俾得稱爲上帝子、我儕誠是也、斯世不識我、因其不識彼也、
      verse: 1
    - text: 愛友乎、我儕今爲上帝子、將來若何、尚未顯明、所可知者、彼顯著時、我克肖之、蓋將見之、如其固然也、
      verse: 2
    - text: 且凡於彼有此望者、則潔己如彼之潔然、
      verse: 3
    - text: 凡行罪者、亦行不法、罪卽不法也、
      verse: 4
    - text: 爾知彼曾顯見、以除諸罪、而於彼無罪也、
      verse: 5
    - text: 凡恆在彼中者不干罪、干罪者未嘗見之、亦未嘗識之、
      verse: 6
    - text: 小子乎、勿爲人所惑、行義者乃義、如彼之義然、
      verse: 7
    - text: 行罪者乃由於魔、蓋魔自始干罪、上帝子所以顯見者、爲毀魔之工也、
      verse: 8
    - text: 凡由上帝而生者不行罪、以其種恆在厥衷、其不能干罪者、因由上帝而生也、
      verse: 9
    - text: 上帝子與魔之子、於此而顯、凡不行義者、非由上帝也、不愛兄弟者亦然、
      verse: 10
    - text: 爾自初所聞之諭、卽我儕宜相愛也、
      verse: 11
    - text: 非若該隱、由夫惡者而殺其弟、其殺之也何故、因其行惡而弟義也、○
      verse: 12
    - text: 兄弟乎、世若惡爾、勿以爲奇、
      verse: 13
    - text: 我儕因愛兄弟、知已出死入生、不愛者仍居於死、
      verse: 14
    - text: 凡惡兄弟、乃殺人者也、爾知殺人者、永生不寓其衷、
      verse: 15
    - text: 主爲我儕舍生、我儕於此而知愛、亦宜爲兄弟舍生也、
      verse: 16
    - text: 凡有斯世之財產者、視兄弟匱乏、自塞其矜恤之心、則上帝之愛烏得寓其衷哉、
      verse: 17
    - text: 小子乎、我儕之愛、勿以言以舌、乃以行以誠也、
      verse: 18
    - text: 於此知我儕由於眞理、凡我心所自責者、則將安之於上帝前、
      verse: 19
    - text: 因上帝大於我心、而無所不知也、
      verse: 20
    - text: 愛友乎、我心若不自責、則可毅然於上帝前、
      verse: 21
    - text: 且凡所求者必得之、因我儕守其誡、而行其所悅之事也、
      verse: 22
    - text: 其誡也、卽我儕宜信其子耶穌基督之名、且依其所命而相愛也、
      verse: 23
    - text: 守其誡者、恆在彼中、彼亦恆在其中、由彼所賜我之聖神、知彼恆在我中也、
      verse: 24
  - chapter: 4
    verses:
    - text: 愛友乎、勿凡靈是信、當驗其靈由上帝否、蓋僞先知多出於世也、
      verse: 1
    - text: 凡靈之認耶穌基督成人身而臨者、乃由上帝、於此可知上帝之神矣、
      verse: 2
    - text: 凡靈之不認耶穌者、非由上帝、乃敵基督者也、爾曾聞其將至、今已在世矣、
      verse: 3
    - text: 小子乎、爾曹乃由上帝、已勝彼衆、蓋在爾衷者、大於在世者也、
      verse: 4
    - text: 彼衆由乎世、故所言亦由世、而世聽之、
      verse: 5
    - text: 我儕乃由上帝、識上帝者聽我、非由上帝者則否、眞理之神、與謬妄之神、於此可識也、○
      verse: 6
    - text: 愛友乎、我儕宜相愛、蓋愛由於上帝也、凡愛者由上帝而生、且識上帝、
      verse: 7
    - text: 不愛者、不識上帝、蓋上帝卽愛也、
      verse: 8
    - text: 上帝遣獨生子入世、使我儕賴之而生、其愛由是而顯、
      verse: 9
    - text: 非我嘗愛上帝、乃上帝愛我、遣其子爲我罪作挽回之祭、愛卽在於此也、
      verse: 10
    - text: 愛友乎、上帝旣如是愛我儕、則我亦當相愛、
      verse: 11
    - text: 從未有見上帝者、若相愛、則上帝恆在我中、而其愛亦成全於我中矣、
      verse: 12
    - text: 由是知我儕恆在彼中、彼亦恆在我中、因已賜其神於我也、
      verse: 13
    - text: 父遣子爲救世者、此我儕所見而證者也、
      verse: 14
    - text: 凡認耶穌爲上帝子者、上帝恆在彼中、而彼亦恆在上帝中、
      verse: 15
    - text: 上帝於我之愛、我旣知而信之矣、夫上帝乃愛也、恆於愛者、則恆在上帝中、而上帝亦恆在彼中、
      verse: 16
    - text: 如是、則愛成全於我儕、俾我坦然於鞫日、蓋彼如何、我儕在世亦然、
      verse: 17
    - text: 愛中無懼、愛旣全、斯去懼矣、蓋懼有刑、懼者未成全於愛耳、
      verse: 18
    - text: 我而有愛、因上帝先愛我也、
      verse: 19
    - text: 或謂我愛上帝、而惡兄弟、則爲誑矣、蓋不愛旣見之兄弟、不能愛未見之上帝也、
      verse: 20
    - text: 愛上帝者、亦宜愛兄弟、此我儕所受之誡也、
      verse: 21
  - chapter: 5
    verses:
    - text: 凡信耶穌爲基督者、由上帝而生也、凡愛生之者、亦愛其所生者也、
      verse: 1
    - text: 我儕若愛上帝而行其誡、則知愛上帝諸子矣、
      verse: 2
    - text: 夫愛上帝也者、守其誡是也、且其誡非難任也、
      verse: 3
    - text: 蓋凡由上帝而生者勝乎世、其所以勝世者、我之信也、
      verse: 4
    - text: 勝世者誰、非信耶穌爲上帝子者乎、
      verse: 5
    - text: 此乃以水以血而來者、卽耶穌基督也、非獨以水、乃以水與血、
      verse: 6
    - text: 證之者聖神也、聖神卽眞理也、
      verse: 7
    - text: 蓋爲證者有三、神也、水也、血也、此三者合於一也、
      verse: 8
    - text: 夫人之證、我若受之、則上帝之證爲尤大、此上帝之證、卽證其子也、
      verse: 9
    - text: 信上帝子者、在己有此證、不信上帝者、則以之爲誑、因不信上帝爲其子之證也、
      verse: 10
    - text: 其證卽上帝以永生賜我儕、而此生在其子也、
      verse: 11
    - text: 有子者則有生、未有上帝子者、未有生也、○
      verse: 12
    - text: 我書此遺爾信上帝子之名者、俾知爾有永生、
      verse: 13
    - text: 我儕若依其旨而求、彼必聽我、此我儕毅然於其前也、
      verse: 14
    - text: 若知有求必聽、卽知所求於彼者則得之、
      verse: 15
    - text: 人見兄弟干罪不至於死、則祈求之、上帝必予之以生、卽予干罪不至於死者、有至於死之罪、我言祈求、非指此也、
      verse: 16
    - text: 凡不義皆罪也、亦有罪不至於死者、○
      verse: 17
    - text: 我知凡由上帝而生者不干罪、生於上帝者則自守、而惡者無從措手也、
      verse: 18
    - text: 且知我儕由於上帝、而舉世附於惡者、
      verse: 19
    - text: 又知上帝子已至、賜我頴悟、使識眞者、我儕在眞者中、卽在其子耶穌基督中也、此乃眞上帝、亦永生也、
      verse: 20
    - text: 小子乎、宜自守、而遠偶像、
      verse: 21
  name: I John
- chapters:
  - chapter: 1
    verses:
    - text: 爲長老者書達蒙選之夫人、曁其子女、乃我所誠愛者、不第我也、凡識眞理者亦然、
      verse: 1
    - text: 此愛乃緣眞理、卽恆於我儕、永偕我儕者也、
      verse: 2
    - text: 願恩惠矜恤平康、由父上帝、及其子耶穌基督、以眞以愛、而偕我儕焉、○
      verse: 3
    - text: 我見爾子有行於眞理者、一如我儕自父所受之誡、則喜甚、
      verse: 4
    - text: 今求夫人宜相愛、此非我書新誡與爾、乃自始而有者也、
      verse: 5
    - text: 愛也者、卽依諸誡而行也、此誡卽宜行之於愛、如爾自始所聞者也、
      verse: 6
    - text: 蓋多有惑人者出世、不認耶穌基督成人身而臨、此乃惑人、且敵基督者也、
      verse: 7
    - text: 爾宜愼之、勿失我儕所勞者、則得充足之賞焉、
      verse: 8
    - text: 凡競進而不恆於基督之訓者、不有上帝也、恆於其訓者、則有父及子矣、
      verse: 9
    - text: 人若就爾、不持此訓、勿接之於家、亦勿問其安、
      verse: 10
    - text: 蓋問其安者、卽與其惡行也、○
      verse: 11
    - text: 我尚有多端書與爾、不欲以紙墨、乃望就爾晤談、使爾喜樂充盈焉、
      verse: 12
    - text: 爾蒙選之妹之子女問爾安、
      verse: 13
  name: II John
- chapters:
  - chapter: 1
    verses:
    - text: 爲長老者書達愛友該猶、我所誠愛者也、○
      verse: 1
    - text: 愛友乎、我所祈者、願爾凡事暢遂安康、如爾心之暢遂然、
      verse: 2
    - text: 有兄弟來、證爾眞誠、卽依眞理而行、我則喜甚、
      verse: 3
    - text: 我聞我之子女、行於眞理、樂莫大焉、○
      verse: 4
    - text: 愛友乎、凡爾行於兄弟之爲賓旅者、乃忠信之行也、
      verse: 5
    - text: 彼於會中證爾之愛、若宜乎上帝、而送之行、斯爲善矣、
      verse: 6
    - text: 蓋彼爲其名而出、無所取於異邦人也、
      verse: 7
    - text: 若此者、我儕當接之、使我與之眞理同勞焉、○
      verse: 8
    - text: 我曾畧以書達於會、但其中有好爲首之丟特腓、不接我儕、
      verse: 9
    - text: 我若來、必指陳其所行、彼以惡言妄論我儕、尚不以爲足、己不接兄弟、有欲接者則禁之、逐之出會、
      verse: 10
    - text: 愛友乎、勿效惡、當效善、行善者由上帝、行惡者未見上帝也、
      verse: 11
    - text: 低米丟爲衆及眞理所證、我儕亦證之、爾知我儕之證乃眞也、○
      verse: 12
    - text: 我本有多端欲書與爾、但不願以筆墨書之、
      verse: 13
    - text: 乃望速見爾、與爾晤談、
      verse: 14
    - text: 願平康歸爾、諸友問爾安、爾其依名問諸友安、
      verse: 15
  name: III John
- chapters:
  - chapter: 1
    verses:
    - text: 耶穌基督之僕雅各之弟猶大、書達諸見召者、卽在父上帝中見愛、爲耶穌基督而得保守者、
      verse: 1
    - text: 願矜恤平康仁愛、增於爾曹、○
      verse: 2
    - text: 愛友乎、我方以我儕共得之拯救、殷勤書於爾、遂不得已以書勸爾爲道力爭、卽授於諸聖一次而已者、
      verse: 3
    - text: 蓋有數人潛入、卽自昔所豫載以服此鞫者、彼乃不虔之人、以我上帝之恩、反縱其慾、而不認唯一主宰、及我主耶穌基督、○
      verse: 4
    - text: 爾雖悉知之、我今欲令爾憶之、卽主救民出埃及地、後滅其不信者、
      verse: 5
    - text: 又有天使不守職位、去其居所、主以縲絏永拘之於幽冥、以待大日之鞫、
      verse: 6
    - text: 又如所多瑪、蛾摩拉、及四鄰之邑、亦效之縱淫亂、耽異色、則受永火之刑、舉以爲戒、
      verse: 7
    - text: 但斯人於夢幻中亦如是汚衊形軀、藐忽執政、謗讟尊榮、
      verse: 8
    - text: 然天使長米迦勒爲摩西屍與魔爭辯時、尚不敢謗讟以罪之、第曰、主其責爾、
      verse: 9
    - text: 惟斯人謗讟其所不知、且其本性所悟、一如無理之禽獸、於此則見滅矣、○
      verse: 10
    - text: 禍哉斯人也、以其行該隱之途、且爲利而趨巴蘭之謬、淪亡於可拉之違言、
      verse: 11
    - text: 彼與爾同餐時、則於爾之愛筵、有如暗礁、爲無懼之牧、惟己是飼、爲無雨之雲、因風飄蕩、爲無果之秋樹、再死根拔、
      verse: 12
    - text: 爲海之狂波、沫噴其辱、爲流蕩之星、而幽暗冥冥、永留以待、
      verse: 13
    - text: 亞當七世孫以諾、豫言斯人云、主偕其萬聖而來、
      verse: 14
    - text: 行鞫於衆、質責諸不虔者、因以不虔而行不虔之行、及凡不虔之罪人、所言剛愎敵主之語、
      verse: 15
    - text: 斯人依慾而行、訾議怨尤、口出誇張、爲利判人、○
      verse: 16
    - text: 愛友乎、當憶我主耶穌基督使徒之豫言、
      verse: 17
    - text: 語爾曰、季世將有戲謔之徒、依己不虔之慾而行、
      verse: 18
    - text: 若輩乃樹黨、血氣是從、無有聖神者也、
      verse: 19
    - text: 愛友乎、宜於爾至聖之道而自建、於聖神而祈禱、
      verse: 20
    - text: 於上帝之愛而自守、企望我主耶穌基督之矜恤、以至永生、
      verse: 21
    - text: 有疑貳者、爾當恤之、
      verse: 22
    - text: 有當奪於火而救之者、亦有當以儆懼而恤之者、卽其衣爲形軀所汚、爾亦惡之、○
      verse: 23
    - text: 夫能保爾無蹶、立爾於其有榮之前、歡然無瑕、唯一上帝、我之救者、
      verse: 24
    - text: 願榮威權力、由我主耶穌基督歸之、先乎萬古、以迄於今、至於世世、阿們、
      verse: 25
  name: Jude
- chapters:
  - chapter: 1
    verses:
    - text: 耶穌基督之啟示、乃上帝所賜、以示其諸僕、卽必速成之事也、且遣厥使、曉諭其僕約翰、
      verse: 1
    - text: 乃於上帝之道、與耶穌基督之證、卽凡所經見者而證之、
      verse: 2
    - text: 讀此豫言、及聞而守其中所記者、皆爲有福、蓋時邇矣、○
      verse: 3
    - text: 約翰書達亞西亞之七會、願恩惠平康、自昔在今在而將來者、及其座前之七神、歸於爾曹、
      verse: 4
    - text: 並自耶穌基督、卽忠信之證、由死而首生、爲世上諸王之主者、彼愛我儕、以其血釋我諸罪、
      verse: 5
    - text: 使我儕爲國、爲其父上帝之祭司、願榮與權歸之、以至世世、阿們、
      verse: 6
    - text: 彼將乘雲而來、衆目必見之、刺之者亦然、世上諸族、將爲之哀哭、有如是也、阿們、○
      verse: 7
    - text: 始我也、終亦我、而今而昔而將來、全能者也、主上帝言之矣、○
      verse: 8
    - text: 我約翰、爾曹之兄弟、與爾共與耶穌之難與國與忍者、爲上帝之道及耶穌之證、昔在一島、名曰拔摩、
      verse: 9
    - text: 適主日、我感於聖神、聞大聲於我後如號角曰、
      verse: 10
    - text: 爾所見者、當筆之於書、寄於七會、卽以弗所、士每拿、別迦摩、推雅推喇、撒狄、非拉鐵非、老底嘉、
      verse: 11
    - text: 我回顧之、欲知與我言之聲、則見金燈臺七、
      verse: 12
    - text: 其間有似人子者、身衣長衣及足、胸束金帶、
      verse: 13
    - text: 首與髮皆白、如羊毛如雪、目如火焰、
      verse: 14
    - text: 足似明銅、如煉於冶者、聲如衆水之聲、
      verse: 15
    - text: 七星在其右手、口出雙鋒利劍、容如烈日之射、
      verse: 16
    - text: 我見之而仆其足前如死、彼以右手撫我曰、勿懼、
      verse: 17
    - text: 始者、終者、生者、我也、我曾死、今則生、至於世世、且有死亡陰府之鑰、
      verse: 18
    - text: 爾當書所見者、及今所有、後必成之事、
      verse: 19
    - text: 爾所見我右手七星、與金燈臺七之奧、夫七星卽七會之使、七燈臺卽七會也、
      verse: 20
  - chapter: 2
    verses:
    - text: 當書達以弗所會之使者云、右手執七星、行於七金燈臺間者曰、
      verse: 1
    - text: 我知爾諸行、勤勞忍耐、彼惡者爾不能容、自謂使徒而非然者、爾曾試之、知其僞矣、
      verse: 2
    - text: 爾有忍耐、嘗因我名、容忍而不倦、
      verse: 3
    - text: 然我有所責爾者、以爾初時之愛已棄之矣、
      verse: 4
    - text: 故當憶爾何自而隕、且改悔、行爾初行、否則我將至、遷爾燈臺、離乎其所、
      verse: 5
    - text: 然爾尚有可取者、以爾惡尼哥拉黨之行、我亦惡之、
      verse: 6
    - text: 有耳者、宜聽聖神所語諸會者、獲勝者、我將以維生之樹食之、卽在上帝樂園者也、○
      verse: 7
    - text: 當書達士每拿會之使者云、爲始爲終、旣死而生者曰、
      verse: 8
    - text: 我知爾之患難貧乏、而實富有、且知自謂猶太人者之謗讟、然非猶太人、乃撒但之黨、
      verse: 9
    - text: 勿懼爾所將受之苦、魔將投爾中數人於獄以試之、爾將受難十日、宜忠信至死、我則賜爾以維生之冕、
      verse: 10
    - text: 有耳者、宜聽聖神所語諸會者、獲勝者不見傷於二次之死、○
      verse: 11
    - text: 當書達別迦摩會之使者云、其有雙鋒利劍者曰、
      verse: 12
    - text: 我知爾居所、乃撒但之座所在、昔我忠信之證者安提帕、見殺於爾中、卽撒但之所居、爾則持我名、亦未嘗拒我道、
      verse: 13
    - text: 然我有數端責爾、因爾處有持巴蘭之訓者、昔巴蘭訓巴勒投躓石於以色列民前、使食祭像之物並行淫、
      verse: 14
    - text: 又有持尼哥拉黨之教者、亦若是、
      verse: 15
    - text: 故當改悔、不然、我速就爾、以口中之劍與之戰矣、
      verse: 16
    - text: 有耳者、宜聽聖神所語諸會者、獲勝者、我則賜以所藏之瑪那、且賜之白石、上書新名、受者而外、無識之者、○
      verse: 17
    - text: 當書達推雅推喇會之使者云、上帝子目如火焰、足似明銅者曰、
      verse: 18
    - text: 我知爾諸行、與愛與信、役事、忍耐、且爾後之所爲、較勝於前、
      verse: 19
    - text: 然我有所責爾者、以爾容自稱先知之婦耶洗別、彼誨我諸僕、誘之行淫、且食祭像之物、
      verse: 20
    - text: 我予以改悔之機、然彼終不改其淫行、
      verse: 21
    - text: 我將投之於牀、與之行淫者、若不改其所爲、我亦投之於大難、
      verse: 22
    - text: 且斃其子女、俾諸會知我乃察人心腸者、依爾曹所行而施之也、
      verse: 23
    - text: 惟我語爾、在推雅推喇之餘衆、凡未受此訓、亦不識所謂撒但之深邃者、我不以他任委諸爾、
      verse: 24
    - text: 惟當守爾所有、以待我來、
      verse: 25
    - text: 獲勝者與終守我行者、我將賜之權以制列邦、
      verse: 26
    - text: 將牧以鐵杖、如碎陶人之器、猶我亦承受於我父然、
      verse: 27
    - text: 我又以晨星賜之、
      verse: 28
    - text: 有耳者、宜聽聖神所語諸會者、
      verse: 29
  - chapter: 3
    verses:
    - text: 當書達撒狄會之使者云、有上帝之七神、及七星者曰、我知爾諸行、名生而實死、
      verse: 1
    - text: 爾宜儆醒、堅定其餘將及於死之事、蓋我未見爾之諸行、有所完全於我上帝前也、
      verse: 2
    - text: 故宜追念所受所聞如何、且守之而改悔、倘不儆醒、我將至如盜然、爾不知我何時而至也、
      verse: 3
    - text: 然爾曹在撒狄者、尚有數人未汚其衣、彼將衣白偕我遊、蓋其所堪也、
      verse: 4
    - text: 獲勝者亦將如是衣白衣、我必不塗其名於維生之册、而認之於我父及諸使者前、
      verse: 5
    - text: 有耳者、宜聽聖神所語諸會者、○
      verse: 6
    - text: 當書達非拉鐵非會之使者云、維聖維誠、持大衞之鑰、開則無能闔之、闔則無能開之者曰、
      verse: 7
    - text: 我知爾諸行、爾有微能、已守我道、未棄我名、我於爾前、賜以旣開之門、無能闔者、
      verse: 8
    - text: 撒但之黨、自謂猶太人、而非然者、乃誑耳、我必使之來拜於爾足前、而知我已愛爾焉、
      verse: 9
    - text: 爾旣堅忍守我之道、我亦將守爾、免乎受試之時、此時將臨於寰宇、以試凡宅於地之人、
      verse: 10
    - text: 我速至矣、爾所有者、宜持守之、免有奪爾冕者、
      verse: 11
    - text: 獲勝者、我將使之爲柱、於我上帝殿中、決不復出、亦必以我上帝之名、及我上帝邑新耶路撒冷之名、乃自天由我上帝而降者、並我之新名、皆書於其上、
      verse: 12
    - text: 有耳者、宜聽聖神所語諸會者、○
      verse: 13
    - text: 當書達老底嘉會之使者云、爲阿們、忠信誠實之證、上帝創造之始者曰、
      verse: 14
    - text: 我知爾諸行、乃不寒不熱、我願爾或寒或熱、
      verse: 15
    - text: 爾旣爲温、不熱不寒、我必吐爾出於我口、
      verse: 16
    - text: 蓋爾云、我富矣、已獲富有、而無所需矣、不知爾乃困苦、堪悲、貧乏、瞽目、裸體、
      verse: 17
    - text: 我爲爾謀、宜向我市火煉之金、致得富、市白衣可自衣、致爾裸體之羞不露、市目膏以膏爾目、致得見、
      verse: 18
    - text: 凡我所愛者、我責而懲之、故宜奮然改悔、
      verse: 19
    - text: 我立於門而叩、有聞我聲而啟者、我必入就之、偕彼而餐、彼亦偕我焉、
      verse: 20
    - text: 獲勝者、我將使之偕坐於我座、如我獲勝、而偕我父坐於其座也、
      verse: 21
    - text: 有耳者、宜聽聖神所語諸會者、
      verse: 22
  - chapter: 4
    verses:
    - text: 此後、我見有門啟於天、初聞之聲如號角者、與我言曰、升此、我將以後必成之事示爾、
      verse: 1
    - text: 我忽感於聖神、見有座設於天、又有居其上者、
      verse: 2
    - text: 視之如碧玉、如瑪瑙、有虹環其座、視之如葱珩、
      verse: 3
    - text: 座之四周、有二十四座、居其上者、二十四長老、身衣白衣、首戴金冕、
      verse: 4
    - text: 有電與聲與雷、出自座中、亦有火燈七、燃於座前、卽上帝之七神也、
      verse: 5
    - text: 座前有若玻璃海、如水晶然、座中及座之四周、有生物四、前後滿目、
      verse: 6
    - text: 一若獅、二若犢、三貌如人、四若飛鷹、
      verse: 7
    - text: 各有六翼、遍體有目、晝夜不憩、言曰、聖哉、聖哉、聖哉、主上帝全能者、昔在今在、而將來者也、
      verse: 8
    - text: 生物以榮、以尊、以謝、歸諸座者、卽維生世世者也、
      verse: 9
    - text: 時、二十四長老、伏居於座者之前、崇拜維生世世者、且投其冕於座前、曰、
      verse: 10
    - text: 我主我上帝、爾堪受榮與尊與能、蓋爾昔造萬有、其有也造也、乃因爾旨也、
      verse: 11
  - chapter: 5
    verses:
    - text: 我見居於座者、右手擎卷、內外書文、緘以七印、
      verse: 1
    - text: 又見有力之使者、大聲呼曰、誰堪啟卷、而揭其印乎、
      verse: 2
    - text: 在天在地曁地下、無能啟卷、或從而觀之、
      verse: 3
    - text: 我卽大哭、因未遇堪啟其卷、或觀之者也、
      verse: 4
    - text: 長老之一遂謂我曰、勿哭、猶大支之獅、大衞之根、已獲勝、能啟此卷、及其七印、
      verse: 5
    - text: 我又見座中、及四生物、與諸長老中、有羔立焉、如曾見殺、有七角七目、卽上帝遣於天下之七神、
      verse: 6
    - text: 彼前取卷、自居座者之右手、
      verse: 7
    - text: 旣取之、則四生物與二十四長老、伏於羔前、各執琴、與金盂盈以香、卽諸聖徒之祈禱、
      verse: 8
    - text: 皆唱新歌曰、爾堪取卷而啟其印、因爾見殺、曾以爾血、自各族各方各民各國之中、購人以歸上帝、
      verse: 9
    - text: 使之爲國、爲祭司、歸我儕之上帝、且王於地、
      verse: 10
    - text: 我又見於座與生物、及長老四周之衆使者、其數萬萬千千、
      verse: 11
    - text: 聞其大聲曰、見殺之羔、堪得其能、其富、其智、其力、其尊、其榮、其頌、
      verse: 12
    - text: 又聞在天在地曁地下海中受造之物、及其中所有者、僉云、願頌及尊、與榮與權、歸居於座者與羔、至於世世、
      verse: 13
    - text: 四生物曰、阿們、諸長老遂伏而拜、
      verse: 14
  - chapter: 6
    verses:
    - text: 我見羔啟七印之一時、聞四生物之一、其聲如雷曰、來、
      verse: 1
    - text: 我見有白馬、乘之者執弓、予之以冕、遂出、無往不勝、○
      verse: 2
    - text: 啟二印時、我聞第二生物曰、來、
      verse: 3
    - text: 又有赤馬出、使乘之者奪和平於地、致人相殺、且予之巨刃、○
      verse: 4
    - text: 啟三印時、我聞第三生物曰、來、見有黑馬、乘之者手執權衡、
      verse: 5
    - text: 我聞四生物中、若有聲曰、金一錢得麥一升、又金一錢得麰麥三升、油與酒、爾勿壞之、○
      verse: 6
    - text: 啟四印時、我聞第四生物之聲曰、來、
      verse: 7
    - text: 遂見有灰色馬、乘之者名曰死、陰府隨之、予之以權、於地上四分之一、以劍、以饑、以疫、以地之野獸而殺之、○
      verse: 8
    - text: 啟五印時、我見壇下、有爲上帝道及所執之證、而見殺者之靈、
      verse: 9
    - text: 大聲呼曰、聖且誠之主宰乎、不鞫宅地之人、伸我流血之寃、至幾何時乎、
      verse: 10
    - text: 遂各予之白衣、且語之、使少安、待同僕與兄弟亦將如彼見殺者、畢乃事焉、○
      verse: 11
    - text: 我又見啟六印時、地大震、日黑如褐、月變爲血、
      verse: 12
    - text: 天星隕地、如無花果樹爲大風所撼、而落未熟之果、
      verse: 13
    - text: 天遂見徙、如卷被捲、山島見移、皆離其所、
      verse: 14
    - text: 世之諸王、大夫、將帥、富人、力士、爲奴者、自由者、皆自匿於山洞山巖、
      verse: 15
    - text: 謂山與巖曰、傾而匿我、以避居於座者之面、及羔之怒、
      verse: 16
    - text: 蓋其怒之大日至矣、誰能立哉、
      verse: 17
  - chapter: 7
    verses:
    - text: 此後、我見使者四、立於地之四隅、握地之四風、使勿吹於地於海於樹、
      verse: 1
    - text: 又見他使自日出處而上、執維生上帝印、大聲呼彼有權傷地及海之四使曰、
      verse: 2
    - text: 勿傷地或海或樹、待我印我上帝諸僕之額、
      verse: 3
    - text: 我遂聞受印者之數、以色列裔各支中、計印者十四萬四千、○
      verse: 4
    - text: 猶大支中萬二千、流便支中萬二千、迦得支中萬二千、
      verse: 5
    - text: 亞設支中萬二千、拿弗他利支中萬二千、瑪拿西支中萬二千、
      verse: 6
    - text: 西緬支中萬二千、利未支中萬二千、以薩迦支中萬二千、
      verse: 7
    - text: 西布倫支中萬二千、約瑟支中萬二千、便雅憫支中萬二千、○
      verse: 8
    - text: 此後、我見大衆、不可勝數、自諸國諸族諸民諸方、立於座前、及羔之前、衣白衣、執椶枝、
      verse: 9
    - text: 大聲呼曰、拯救歸於居座者、上帝及羔矣、
      verse: 10
    - text: 諸使環座與長老四生物而立、皆面伏座前、拜上帝曰、
      verse: 11
    - text: 阿們、頌也、榮也、智也、謝也、尊也、能也、力也、咸歸我之上帝、爰及世世、阿們、
      verse: 12
    - text: 長老之一謂我曰、衣白衣者爲誰、適從何來、
      verse: 13
    - text: 對曰、我主乎、爾自知之、曰、此乃出乎大難而來、曾以羔之血滌其衣而白之矣、
      verse: 14
    - text: 故在上帝座前、晝夜事之於殿中、居於座者、將庇之以幕、
      verse: 15
    - text: 彼不復飢渴、日與熱必不侵之、
      verse: 16
    - text: 蓋座中之羔將牧之、導至維生之水源、其目之淚、上帝盡拭之、
      verse: 17
  - chapter: 8
    verses:
    - text: 啟七印時、天中寂靜約二刻、
      verse: 1
    - text: 我見七使者、立於上帝前、予之以號角七、
      verse: 2
    - text: 又有一使者來、立於壇側、執金爐、有以多香予之、俾與諸聖徒之祈禱、同獻於座前之金壇、
      verse: 3
    - text: 香煙與聖徒之祈禱、自使者手升於上帝前、
      verse: 4
    - text: 使者取爐、盈以壇上之火、傾於地、遂有雷與聲與電及地震、○
      verse: 5
    - text: 執七號角之七使、自備以吹、
      verse: 6
    - text: 第一使者吹之、遂有雹與火、雜以血擲於地、地焚三分之一、樹焚三分之一、百草盡焚、○
      verse: 7
    - text: 第二使者吹之、遂有如火焚之大山投於海、海三分之一變爲血、
      verse: 8
    - text: 海中之生物、三分死其一、舟亦三分壞其一、○
      verse: 9
    - text: 第三使者吹之、遂有大星見焚、其焰如炬、自天而隕、落於江河三分之一、及諸水源、
      verse: 10
    - text: 星名曰茵陳、諸水三分之一變爲茵陳、人多因諸水而死、緣其苦也、○
      verse: 11
    - text: 第四使者吹之、日月星三分之一被擊、致變爲昏暗、晝三分之一無光、夜亦如是、○
      verse: 12
    - text: 我又見一鷹飛於天、聞其大聲曰、禍哉、禍哉、禍哉、宅地之人乎、因其餘之三使、將吹號角之聲也、
      verse: 13
  - chapter: 9
    verses:
    - text: 第五使者吹之、我遂見一星自天隕地、予之以淵窟之鑰、
      verse: 1
    - text: 乃啟淵窟、有煙自窟而上、如洪爐之煙、日與穹蒼因之而暗、
      verse: 2
    - text: 有蝗自煙而出、至於地上、且予之權、如地之蠍然、
      verse: 3
    - text: 且語之曰、地之草木及諸蔬、俱勿傷、惟額上無上帝之印者耳、
      verse: 4
    - text: 然不許殺之、祇令其痛苦五月、如蠍螫之痛苦然、
      verse: 5
    - text: 斯時也、人將求死弗得、欲死而死避之、
      verse: 6
    - text: 蝗之狀似備戰之馬、其首若戴金冕、面如人面、
      verse: 7
    - text: 髮如女髮、其牙如獅、
      verse: 8
    - text: 又有胸甲如鐵甲、其翼之聲、如車馬紛紜、疾趨以戰、
      verse: 9
    - text: 有尾似蠍、亦有蠆、其權在尾、傷人五月、
      verse: 10
    - text: 爲其王者、淵之使也、希伯來音曰亞巴頓、希利尼音曰亞玻倫、○
      verse: 11
    - text: 一禍往矣、尚有二禍將至、
      verse: 12
    - text: 第六使者吹之、我聞有聲自上帝前金壇四角而出、
      verse: 13
    - text: 謂執號角之第六使者曰、繫於伯拉大河之四使者、爾其釋之、
      verse: 14
    - text: 四使見釋、彼乃備於其年月日時、以殺人三分之一者、
      verse: 15
    - text: 騎軍之數二萬萬、其數我聞之矣、
      verse: 16
    - text: 於是我在異象中見軍馬、及乘之者、彼有胸甲若火、若紫玉、若硫磺、馬首如獅、火與煙與硫、出於其口、
      verse: 17
    - text: 此三災殺人三分之一、卽自其口所出之火與煙與硫也、
      verse: 18
    - text: 蓋馬之權在口、又在尾、因其尾似蛇、且有首、用以傷人、
      verse: 19
    - text: 其餘未死於此災者、不悔其手之所爲、仍拜諸鬼與金銀銅木石之偶、不能見、不能聞、不能行者也、
      verse: 20
    - text: 亦不悔其兇殺巫術、淫亂盜竊焉、
      verse: 21
  - chapter: 10
    verses:
    - text: 我又見有力之使者、自天而降、衣以雲、首有虹、顏如日、足如火柱、
      verse: 1
    - text: 手執已展之小卷、右足著海、左足著地、
      verse: 2
    - text: 大聲而呼、如獅吼焉、呼時七雷發厥聲、
      verse: 3
    - text: 發聲時、我將書之、聞自天有聲曰、七雷所發者、緘之勿書、
      verse: 4
    - text: 我所見立於海與地之使者、舉右手向天、
      verse: 5
    - text: 指維生至世世、造天地海與其中之物者、誓曰、時不復延矣、
      verse: 6
    - text: 惟於第七使者發聲之日、將吹之時、上帝之奧妙遂成、如所宣嘉音於其僕諸先知也、
      verse: 7
    - text: 聞自天之聲復語我曰、立於海及地之使者、手執已展之小卷、汝往取之、
      verse: 8
    - text: 我遂就使者曰、以小卷予我、彼則曰、取而食之、必苦爾腹、在爾口則甘如蜜、
      verse: 9
    - text: 於是我自使者之手取小卷食之、在口甘如蜜、旣食、我腹則苦、
      verse: 10
    - text: 又語我曰、爾當復指諸民諸邦諸方諸王而豫言焉、
      verse: 11
  - chapter: 11
    verses:
    - text: 有予我以葦似杖、曰、起、量上帝殿與壇、及其中崇拜者、
      verse: 1
    - text: 殿外之院、舍之勿量、蓋已予列邦、彼將踐踏聖邑、四十有二月、
      verse: 2
    - text: 我將使我二證者、衣麻豫言、凡一千二百六十日、
      verse: 3
    - text: 此乃二橄欖樹、與二燈臺、立於全地之主前者也、
      verse: 4
    - text: 若有欲害之者、則有火出其口而吞其敵、凡欲害之者、必如是見殺也、
      verse: 5
    - text: 彼有權閉天、使於其豫言之日不雨、亦有權治諸水、變之爲血、且隨其所欲、以各災擊地、
      verse: 6
    - text: 其證旣畢、自淵而上之獸、將與之戰、勝而殺之、
      verse: 7
    - text: 屍仆大邑之衢、斯邑譬之所多瑪與埃及、卽其主釘十架之處也、
      verse: 8
    - text: 且自諸民諸族諸方諸邦、觀其屍者、三日有半、不許葬之於墓、
      verse: 9
    - text: 宅地之人、爲之欣喜歡忭、互相餽贈、蓋此二先知、曾苦宅地之人也、
      verse: 10
    - text: 越三日有半、生氣出自上帝者入之、遂起立、觀者大懼、
      verse: 11
    - text: 證者聞大聲自天語之曰、升於此、彼遂乘雲升天、其敵亦觀之、
      verse: 12
    - text: 是時也、地大震、邑圮十分之一、死者七千人、餘皆恐懼、歸榮於在天之上帝、○
      verse: 13
    - text: 二禍旣往、三禍速至、
      verse: 14
    - text: 第七使者吹之、遂於天有大聲云、世之國已爲我主及其基督所有、彼將秉權、以至世世、
      verse: 15
    - text: 在上帝前、居厥座之二十四長老、面伏而拜、
      verse: 16
    - text: 曰、主上帝全能者乎、今在昔在者、我儕謝爾、因爾旣握大權而王也、
      verse: 17
    - text: 列邦逞怒、爾之怒遂臨、鞫乎死者、且賞賚爾僕、諸先知諸聖徒、及畏爾名者、或卑或尊、又敗壞乎敗壞於地者、其時已屆矣、○
      verse: 18
    - text: 上帝之殿、在於天者啟矣、其約之匱見於殿中、卽有電與聲與雷、及地震大雹、
      verse: 19
  - chapter: 12
    verses:
    - text: 又見大兆於天、一婦衣日踏月、首戴十二星之冕、
      verse: 1
    - text: 懷孕將產、艱難痛苦而呼號、
      verse: 2
    - text: 又有兆見於天、一大赤龍、七首十角、首戴七冕、
      verse: 3
    - text: 尾曳天星三分之一、投之於地、龍立於將產之婦前、待其旣產、而吞其子、
      verse: 4
    - text: 其產也男、將以鐵杖牧萬邦者、子見攝至上帝座前、
      verse: 5
    - text: 婦則逃入曠野、在彼有上帝所備之所、使養之、一千二百六十日、○
      verse: 6
    - text: 在天有戰、米迦勒偕其使與龍戰、龍亦偕其使以戰、
      verse: 7
    - text: 弗克、在天不復有其所、
      verse: 8
    - text: 大龍卽老蛇、名曰魔、亦曰撒但、迷惑普世者、見投於地、其使亦與焉、
      verse: 9
    - text: 我聞大聲在天云、我上帝之拯救、與能與國、及其基督之權、今悉至矣、蓋訟我兄弟者已見投、卽晝夜訟之於我上帝前者、
      verse: 10
    - text: 諸兄弟因羔之血、並所證之道勝之、乃不愛己生以至於死也、
      verse: 11
    - text: 是故諸天與居其中者宜喜樂、惟地與海禍矣、因魔恚甚、已臨於爾、蓋自知其時無幾也、○
      verse: 12
    - text: 龍旣見投於地、則窘迫產男之婦、
      verse: 13
    - text: 有以大鷹之雙翼授婦、使之飛入曠野、至其所、以避蛇、在彼就養、歷一載、二載、又半載、
      verse: 14
    - text: 蛇於婦後、吐水如河、欲漂沒之、
      verse: 15
    - text: 地坼、吸龍所吐之河以助婦、
      verse: 16
    - text: 龍怒婦滋甚、遂往與其餘裔戰、卽守上帝之誡、與耶穌之證者、時、龍立於海沙、
      verse: 17
    - text: ''
      verse: 18
  - chapter: 13
    verses:
    - text: 我又見一獸自海而上、十角七首、角戴十冕、首有謗讟之名、
      verse: 1
    - text: 所見之獸似豹、足如熊、口如獅、龍以其能其座與大權予之、
      verse: 2
    - text: 我見其一首、若受傷瀕死而得醫愈、全地遂奇而從之、
      verse: 3
    - text: 又拜龍、因以其權予獸、亦拜獸、曰、孰似獸乎、孰能與之戰乎、
      verse: 4
    - text: 又予之口、言諸大事、及諸謗讟、又予之權、凡四十有二月、
      verse: 5
    - text: 遂啟口出謗讟上帝之言、謗讟其名其幕、並居於天者、
      verse: 6
    - text: 又予之權、戰諸聖徒而勝之、且治諸族諸民諸方諸邦、
      verse: 7
    - text: 宅地之人、其名自創世時、未錄於見殺之羔維生之册者、皆將拜獸、
      verse: 8
    - text: 有耳者宜聽之、
      verse: 9
    - text: 凡宜見虜者則見虜、以刃殺人者、則必見殺於刃、諸聖徒之忍與信在此矣、○
      verse: 10
    - text: 我又見一獸由地而上、兩角如羔、其言如龍、
      verse: 11
    - text: 悉行前獸之權於其前、又使地與宅地之人、拜劇創得愈之前獸、
      verse: 12
    - text: 又行大兆於人前、使火自天降地、
      verse: 13
    - text: 因所予行於獸前之兆、以惑宅地之人、告之宜造刃傷仍生之獸像、
      verse: 14
    - text: 又予之權、以生氣賦於像、使之能言、且令凡不拜獸像者見殺、
      verse: 15
    - text: 亦令卑與尊、貧與富、主與僕、皆受印誌、或於右手、或於額上、
      verse: 16
    - text: 若無其印誌、卽獸之名、或其名之數、則不得買與賣也、
      verse: 17
    - text: 智在於此、有穎悟者、可以計獸之數、蓋人數也、卽六百六十有六、
      verse: 18
  - chapter: 14
    verses:
    - text: 我又見羔立於錫安山、偕之者十四萬四千人、咸有其名、與其父之名書於額、
      verse: 1
    - text: 我聞自天有聲、如衆水聲、如大雷聲、又如鼓琴者鼓其琴、
      verse: 2
    - text: 衆歌新詩於座前、及四生物長老前、其歌無能學之者、惟蒙贖出乎地之十四萬四千人而已、
      verse: 3
    - text: 彼猶處子、不浼於色、羔之所往、則皆從之、此乃於衆中蒙贖、爲初實之果、獻於上帝及羔者、
      verse: 4
    - text: 其口無誑、亦無瑕疵也、○
      verse: 5
    - text: 我又見使者飛於中天、有永存之福音、宣諸宅地之人、亦於諸國諸族諸方諸民、
      verse: 6
    - text: 乃大聲曰、宜畏上帝而榮歸之、蓋其鞫時至矣、亦宜拜造天地海及水源者、○
      verse: 7
    - text: 又有第二使者從之曰、傾矣乎、傾矣乎、大巴比倫、使萬國飲其淫亂干怒之酒者也、○
      verse: 8
    - text: 又有第三使者從之、大聲曰、如有拜獸與其像、及受印誌於額、或於手者、
      verse: 9
    - text: 則必飲上帝恚怒之酒、純然無雜、酌於恚怒之杯者、又將於聖使及羔前、受火與硫之痛苦、
      verse: 10
    - text: 其痛苦之煙上騰、以至世世、凡拜獸與其像、及受其名之印誌者、晝夜無憩息也、
      verse: 11
    - text: 諸聖徒之忍在此矣、是乃守上帝之誡、及耶穌之道者也、○
      verse: 12
    - text: 我聞自天有聲曰、書之、今而後、宗主而死者福矣、聖神曰、然、彼息諸勞、而諸行亦隨之、○
      verse: 13
    - text: 我又見白雲、乘之者有若人子、首冠金冕、手執利鐮、
      verse: 14
    - text: 又有使者自殿而出、大聲謂乘雲者曰、發爾鐮而刈、蓋其時已至、地之穡熟已久矣、
      verse: 15
    - text: 乘雲者投其鐮於地、而穡刈矣、
      verse: 16
    - text: 又有使者出自在天之殿、亦執利鐮、
      verse: 17
    - text: 又有使者自壇而出、掌火之權、大聲謂執利鐮者曰、發爾鐮、收葡萄樹之果、蓋已熟矣、
      verse: 18
    - text: 使者遂投其鐮於地、而收地之葡萄、投入上帝恚怒之大醡、
      verse: 19
    - text: 其醡見踐於邑外、血自醡出、高至馬勒、長約六百里、
      verse: 20
  - chapter: 15
    verses:
    - text: 我又見他兆於天、大而且奇、卽七使掌末次之七災、蓋上帝之恚怒盡於此也、
      verse: 1
    - text: 我又見若玻璃海、雜以火、有獲勝於獸及其像、與其名之數而來者、皆傍海而立、執上帝之琴、
      verse: 2
    - text: 唱上帝僕摩西之歌及羔之歌云、主上帝全能者乎、爾之所爲、大且奇哉、歷世之王乎、爾之程途、義且眞哉、
      verse: 3
    - text: 主歟、誰不畏懼而榮爾名乎、惟爾乃聖、萬邦必來拜於爾前、蓋爾之義端彰著矣、○
      verse: 4
    - text: 此後、我見在天之殿已開、內有爲證之幕、
      verse: 5
    - text: 有掌災之七使、自殿而出、身佩寶石、清潔光明、胸束金帶、
      verse: 6
    - text: 四生物之一、予七使以金盂七、滿盛上帝之怒、彼乃維生至世世者也、
      verse: 7
    - text: 自上帝之榮與其能、煙充乎殿、無能入之者、待七使之七災盡焉、
      verse: 8
  - chapter: 16
    verses:
    - text: 我聞大聲自殿而出、謂七使曰、往哉、以上帝恚怒之七盂傾之於地、○
      verse: 1
    - text: 其一遂往、傾盂於地、卽成惡毒之瘍、生於受獸印誌、及拜其像者、○
      verse: 2
    - text: 其二傾盂於海、海卽變如死人之血、其中之生物盡死、○
      verse: 3
    - text: 其三傾盂於江河、及諸水源、遂皆變血、
      verse: 4
    - text: 我聞掌水之使者云、今在昔在維聖者歟、義哉、因爾如是而鞫也、
      verse: 5
    - text: 以彼流聖徒及先知之血、今爾以血飲之宜也、
      verse: 6
    - text: 我又聞於壇曰、然、主上帝全能者歟、誠且義哉、爾之鞫也、○
      verse: 7
    - text: 其四傾盂於日、日遂以火曝人、
      verse: 8
    - text: 人爲酷熱所曝、遂謗讟掌此諸災上帝之名、又弗改悔、而以榮歸之、○
      verse: 9
    - text: 其五傾盂於獸之座、其國遂暗、人因痛而齕舌、
      verse: 10
    - text: 且因其痛其瘍、謗讟在天之上帝、而不悔其所行、○
      verse: 11
    - text: 其六傾盂於伯拉大河、其水卽涸、致爲東方列王備路、
      verse: 12
    - text: 我又見邪鬼若蛙者三、出自龍口與獸口、及僞先知之口、
      verse: 13
    - text: 彼乃諸鬼之靈、能行諸兆、出附天下諸王、集於全能上帝大日之戰、
      verse: 14
    - text: 我來如盜、儆醒而守其衣者福矣、免裸行而見羞也、
      verse: 15
    - text: 彼集列王於一處、希伯來音曰哈米吉多頓、○
      verse: 16
    - text: 其七傾盂於空氣、遂有大聲自座而出於殿、曰、畢矣、
      verse: 17
    - text: 又有電與聲與雷、地亦大震、自生民以來、其震未有若是之大也、
      verse: 18
    - text: 大邑遂裂爲三、列邦諸邑傾圮、大巴比倫亦見憶於上帝前、致以恚怒之杯酒予之、
      verse: 19
    - text: 各島皆遁、諸山不見、
      verse: 20
    - text: 且有大雹、自天而降、各重一鈞、人因雹災、謗讟上帝、蓋其災甚大也、
      verse: 21
  - chapter: 17
    verses:
    - text: 執七盂者七使之一就我曰、來、我以坐於衆水大妓之鞫示爾、
      verse: 1
    - text: 世上諸王與之行淫、宅地之人、由其淫亂之酒而醉、
      verse: 2
    - text: 我感於聖神、被攜適野、見一婦乘絳獸、七首十角、遍有謗讟之名、
      verse: 3
    - text: 婦衣紫絳、飾以金玉珠璣、手執金杯、滿貯穢惡、卽其淫汚也、
      verse: 4
    - text: 額書厥名曰奧祕、大巴比倫、地上諸妓與諸穢惡之母、
      verse: 5
    - text: 又見此婦醉於聖徒及證耶穌者之血、我見之則奇甚、
      verse: 6
    - text: 使者謂我曰、爾何奇耶、婦與所乘首七角十之獸、我將以其奧祕告爾、
      verse: 7
    - text: 爾所見之獸、昔有今無、且將自淵窟而上、歸於淪亡、宅地之人、其名自創世時、未錄於維生之册者、見獸昔有今無、且將復來、則必奇之、
      verse: 8
    - text: 智者之心思在此矣、七首者、乃婦所坐之七山也、
      verse: 9
    - text: 又爲七王、已傾者五、尚在者一、未至者一、至則暫存耳、
      verse: 10
    - text: 昔有今無之獸、乃爲其八、亦出乎其七、而歸淪亡、
      verse: 11
    - text: 爾所見之十角、乃十王未嘗受國者、但偕獸受權如王僅半時耳、
      verse: 12
    - text: 其心咸同、且以己能與權予獸、
      verse: 13
    - text: 彼將與羔戰、羔將勝之、蓋羔乃諸主之主、諸王之王、與之偕者乃見召蒙選忠信之人也、
      verse: 14
    - text: 使者又謂我曰、爾見妓所坐之水、乃諸民諸部諸邦諸方、
      verse: 15
    - text: 又爾所見之獸、與其十角、將惡此妓、使之荒墟裸體、且食其肉、而盡焚之、
      verse: 16
    - text: 蓋上帝曾使其心、同懷一意、以行己旨、且以其國予獸、待上帝之言皆應焉、
      verse: 17
    - text: 爾所見之婦、卽大邑秉權於世之諸王者也、
      verse: 18
  - chapter: 18
    verses:
    - text: 此後、我見一使自天而降、秉大權、其榮光耀於世、
      verse: 1
    - text: 大聲呼曰、傾矣乎、傾矣乎、大巴比倫也、成爲羣魔之居所、及凡邪鬼、與汚鳥可憎者之囹圄、
      verse: 2
    - text: 蓋萬邦因其淫亂干怒之酒而傾、世上諸王與之行淫、諸商因其奢華之甚而致富、○
      verse: 3
    - text: 我又聞有聲自天曰、我民乎、宜出乎彼、免與其罪、而受其災、
      verse: 4
    - text: 蓋厥罪滔天、上帝憶其不義、
      verse: 5
    - text: 彼之加諸人者、亦加諸彼、依其所行而倍之、於其所調之杯、亦倍調予之、
      verse: 6
    - text: 彼昔自榮與奢華若何、使之痛苦悲哀亦若何、蓋彼自謂我位后、非嫠也、決不至悲哀也、
      verse: 7
    - text: 故一日間、諸災並臻、卽死亡、悲哀、饑荒、盡焚以火、蓋鞫之之主上帝、乃有能者也、
      verse: 8
    - text: 世上諸王、素與行淫而奢華者、見所焚之煙、則爲之哭而擗、
      verse: 9
    - text: 因其痛苦而懼、則遠立曰、禍哉、禍哉、大巴比倫鞏固之邑乎、半時間、爾之鞫至矣、
      verse: 10
    - text: 世上諸商、亦爲之哭而哀、因不復見有人購其貨也、
      verse: 11
    - text: 斯貨也、若金銀、寶石、珠璣、枲布、紫料、絲帛、絳料、香松諸木、象牙諸器、及佳木銅鐵白石諸器、
      verse: 12
    - text: 亦有肉桂、荳蔻、香料、香膏、乳香、酒、油、麵、麥、牛、羊、馬、車、及人之身與靈也、
      verse: 13
    - text: 爾心所嗜之果已去、爾之珍饈華采皆亡、不復見之、
      verse: 14
    - text: 諸商因之致富者、以其痛苦、懼而遠立、哀哭之、
      verse: 15
    - text: 曰、禍哉、禍哉、大邑乎、素衣枲布紫絳、飾以金珠寶石者乎、
      verse: 16
    - text: 蓋半時間、如此之巨富、成爲荒墟矣、各舟長、與航海者及舟子、並凡恃海爲業者、
      verse: 17
    - text: 見所焚之煙、皆遠立、呼曰、孰若此大邑乎、
      verse: 18
    - text: 又以塵蒙首哭而哀、呼曰、禍哉、禍哉、大邑乎、凡有舟於海者、自其豐厚而致富、半時間成爲荒墟矣、
      verse: 19
    - text: 天乎、諸聖徒與使徒及先知乎、宜因之而樂、蓋上帝以爾之鞫鞫彼也、○
      verse: 20
    - text: 有大力之使者、舉石如巨磨、投之於海、曰、巴比倫大邑、將如此猛然被投、不復見矣、
      verse: 21
    - text: 鼓琴奏樂品簫吹角之聲、不復聞於爾間、百工不復見於爾間、磨聲不復聞於爾間、
      verse: 22
    - text: 燈光不復照於爾間、新郎新婦之聲、不復聞於爾間、蓋爾諸商素爲世之尊者、萬國亦以爾巫術而受惑矣、
      verse: 23
    - text: 在彼見有諸先知聖徒、及凡世上見殺者之血、
      verse: 24
  - chapter: 19
    verses:
    - text: 此後、我聞在天若羣衆之大聲、曰、阿利路亞、救與榮與能、皆歸我之上帝、
      verse: 1
    - text: 以其鞫眞且義也、蓋曾鞫以淫汚世之大妓、且於彼身、伸其諸僕流血之寃也、
      verse: 2
    - text: 又曰、阿利路亞、焚彼之煙上騰、以至世世、
      verse: 3
    - text: 二十四長老、與四生物、遂伏拜居於座之上帝曰、阿們、阿利路亞、
      verse: 4
    - text: 有聲自座出曰、凡爲其僕而畏之者、卑與尊皆宜頌我上帝、
      verse: 5
    - text: 我又聞若羣衆之聲、衆水之聲、大雷之聲、曰、阿利路亞、蓋主我上帝全能者王矣、
      verse: 6
    - text: 我儕當欣喜歡樂、以榮歸之、蓋羔之婚期已至、其婦已自備矣、
      verse: 7
    - text: 且令其自衣以枲、光而潔、蓋枲乃聖徒之義行也、
      verse: 8
    - text: 又謂我曰、書之、凡見召赴羔之婚筵者福矣、又曰、此乃上帝誠實之言也、
      verse: 9
    - text: 我遂伏其足前拜之、彼謂我曰、毋以爲也、我與爾及爾諸兄弟、爲耶穌之證者、同爲僕、爾當拜上帝也、蓋耶穌之證、乃豫言之大旨也、○
      verse: 10
    - text: 我又見天開、有白馬焉、乘之者稱爲忠信誠實、其鞫其戰、無不義也、
      verse: 11
    - text: 目如火焰、首戴數冕、且書以名、己之外無識之者、
      verse: 12
    - text: 衣以灑血之衣、其名稱爲上帝道、
      verse: 13
    - text: 在天衆軍、乘白馬而從之、皆衣枲、白且潔、
      verse: 14
    - text: 口出利劍、將以擊列邦、且以鐵杖牧之、全能上帝恚怒之酒醡、彼亦踐之、
      verse: 15
    - text: 其衣及股、有名書曰、諸王之王、諸主之主、○
      verse: 16
    - text: 我又見一使立於日中、大聲而呼、謂凡飛於天空之鳥曰、來、集於上帝之盛筵、
      verse: 17
    - text: 俾得食君王將帥勇士、及馬與乘之者、或自主爲奴、與卑者尊者之肉、○
      verse: 18
    - text: 我又見獸及世上諸王、並其軍咸集、欲與乘馬者及其軍戰、
      verse: 19
    - text: 獸被執、僞先知亦然、卽昔行異蹟於獸前、以惑受獸印誌、而拜其像者、二者生投於火湖、以硫焚之、
      verse: 20
    - text: 餘皆見殺於乘馬者口出之劍、衆鳥皆飽其肉焉、
      verse: 21
  - chapter: 20
    verses:
    - text: 我又見一使自天而降、手有深淵之鑰與大鏈、
      verse: 1
    - text: 遂執龍、卽老蛇、亦爲魔爲撒但者、縛之以至千年、
      verse: 2
    - text: 投之於淵、閉而加印其上、使不再惑列邦、迨千年後、必暫釋之、○
      verse: 3
    - text: 我又見諸座、居其上者、得權以鞫、又見因耶穌之證、及上帝之道、而被斬者之靈、與未拜獸及其像、未受其印誌於額於手者、彼皆得生、與基督共王千年、
      verse: 4
    - text: 此乃第一復起也、其餘死者尚未得生、迨屆千年焉、
      verse: 5
    - text: 與於第一復起者、福且聖矣、二次之死無權於彼、將爲上帝及基督之祭司、與基督共王千年、○
      verse: 6
    - text: 旣屆千年、撒但將釋於囹圄、
      verse: 7
    - text: 出惑在地四極之邦、卽歌革與瑪各也、且集之以戰、其數如海沙焉、
      verse: 8
    - text: 遂遊行地上、圍聖徒之營、與蒙愛之邑、有火降自天而滅之、
      verse: 9
    - text: 惑之之魔、被投於火與硫之湖、獸及僞先知亦在焉、晝夜痛苦、以至世世、○
      verse: 10
    - text: 我又見一座大而且白、及居其上者、地與天自其前而遁、不得其所、
      verse: 11
    - text: 我見死者、尊與卑均立座前、諸書遂展、又有他書展焉、卽維生之書也、死者依其行、如書所載而被鞫、
      verse: 12
    - text: 海及死與陰府、亦出其中之死者、各依其行而被鞫、
      verse: 13
    - text: 死與陰府亦見投於火湖、卽二次之死也、
      verse: 14
    - text: 凡未錄於維生之書者、則見投於火湖焉、
      verse: 15
  - chapter: 21
    verses:
    - text: 我又見天地一新、蓋前之天地已逝、海亦不復有矣、
      verse: 1
    - text: 又見聖邑新耶路撒冷、由上帝自天而降、如新婦妝飾、特備以待其夫、
      verse: 2
    - text: 我聞大聲自座而出云、上帝之幕在於人間、將與之同居、彼將爲其民、上帝必偕之、爲其上帝、
      verse: 3
    - text: 且盡拭其淚、死不復有、哀也、哭也、苦也、亦不復有、蓋前事已逝矣、
      verse: 4
    - text: 居於座者曰、我更新萬有、又曰、書之、此言信且眞也、
      verse: 5
    - text: 又謂我曰、悉成矣、我乃始與終、本與末、凡渴者、將以維生之水源予之、而無費也、
      verse: 6
    - text: 獲勝者將承此、我爲彼之上帝、彼爲我子、
      verse: 7
    - text: 但畏怯、不信、可憎、兇殺、淫亂、巫術、拜像、及凡言誑之人、其分乃在焚火與硫之湖、此卽二次之死也、○
      verse: 8
    - text: 手執七盂、滿盛七末災之七使、其一就而語我曰、來、我將示爾以新婦、卽羔之妻也、
      verse: 9
    - text: 我遂感於聖神、被攜至一大且高之山、示我以聖邑耶路撒冷、由上帝自天而降、
      verse: 10
    - text: 有上帝之榮、其光似至寶之石、有若碧玉、明如水晶、
      verse: 11
    - text: 有垣大而且高、十有二門、門有十二使者、上書以色列十二支之名、
      verse: 12
    - text: 南北東西、各有三門、
      verse: 13
    - text: 邑垣十有二基、上書十二使徒之名、卽羔之使徒也、
      verse: 14
    - text: 與我言者執金葦爲度、以度其邑與門與垣、
      verse: 15
    - text: 邑形四方、長廣相等、以葦度之、得四千里、長廣及高相同、
      verse: 16
    - text: 度垣得一百四十四肘、使者之度、乃人之度也、
      verse: 17
    - text: 垣築以碧玉、邑爲澄金、其澄若玻璃焉、
      verse: 18
    - text: 邑垣之基、飾以各種寶石、一碧玉、二藍玉、三蒼玉、四青玉、
      verse: 19
    - text: 五紅玉、六瑪瑙、七黃玉、八水蒼玉、九淡黃玉、十翡翠玉、十一赤玉、十二紫玉、
      verse: 20
    - text: 十二門乃十二珠、門各一珠、邑衢爲澄金、明澈如玻璃、
      verse: 21
    - text: 我不見邑中有殿、蓋主上帝全能者及羔爲其殿也、
      verse: 22
    - text: 邑不需日月之照、蓋上帝之榮燭之、其燈乃羔也、
      verse: 23
    - text: 列邦將藉其光而行、世上諸王、以其榮歸之、
      verse: 24
    - text: 其門白晝不閉、於彼蓋無夜也、
      verse: 25
    - text: 人將以列邦之榮與尊歸之、
      verse: 26
    - text: 凡不潔可憎及誑者、決不得入、惟錄於羔之維生書者入焉、
      verse: 27
  - chapter: 22
    verses:
    - text: 使者又以邑衢中維生水之河示我、其水光明如晶、自上帝及羔之座而出、
      verse: 1
    - text: 河之左右、有維生之樹、其果十有二種、月結其實、其葉以醫列邦、
      verse: 2
    - text: 咒詛不復有、上帝及羔之座在焉、其僕將事之、
      verse: 3
    - text: 且覲主面、主名亦在其額、
      verse: 4
    - text: 不復有夜、無需燈光日光、蓋主上帝光耀之、且彼衆秉權、以至世世、○
      verse: 5
    - text: 又謂我曰、此言信且眞也、主卽感諸先知之上帝、遣其使者、以必速成之事示其諸僕、
      verse: 6
    - text: 我必速至、守此書之豫言者福矣、○
      verse: 7
    - text: 於此事聞且見者、我約翰也、旣聞見之、遂伏拜示我此事之使者前、
      verse: 8
    - text: 彼謂我曰、毋以爲也、我與爾及爾諸兄弟卽先知、並守此書之言者、同爲僕、爾當拜上帝也、○
      verse: 9
    - text: 又曰、勿緘此書之豫言、蓋時邇矣、
      verse: 10
    - text: 不義者仍爲不義、汚穢者仍爲汚穢、義者仍爲義、聖者仍爲聖、
      verse: 11
    - text: 我必速至、攜其值、各依其工而報之、
      verse: 12
    - text: 我爲始與終、先與後、本與末、
      verse: 13
    - text: 滌其袍者福矣、俾得權於維生之樹、由諸門而入邑、
      verse: 14
    - text: 其外則有犬類、巫術、淫亂、兇殺、拜像、及凡好誑而行之者、○
      verse: 15
    - text: 我耶穌已遣我使、爲諸會以此事證於爾曹、我乃大衞之根株苗裔、及光明之晨星、○
      verse: 16
    - text: 聖神與新婦皆曰來、聞者亦當曰來、渴者當來、凡願之者、可得維生之水、而無費也、○
      verse: 17
    - text: 我語凡聞此書之豫言者、或加增之、上帝必以此書所錄之災、加諸彼、
      verse: 18
    - text: 或删減之、上帝必由此書所錄維生樹及聖邑、删除其分、○
      verse: 19
    - text: 證此書者曰、然、我乃速至、阿們、主耶穌其至哉、
      verse: 20
    - text: 願主耶穌之恩、與諸聖徒偕焉、阿們、
      verse: 21
  name: Revelation of John
translation: 'ChiUnL: 聖經 (文理和合)'
